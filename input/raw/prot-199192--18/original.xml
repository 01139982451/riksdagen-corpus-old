<protocol id="prot-199192--18">
  <contentBlock page="0" id="i-3bb4d1742ef43a79">
    <textBlock id="i-dbfadc61cc185807">1 § Ledigheter</textBlock>
  </contentBlock>
  <contentBlock page="0" id="i-1628c75942b35613">
    <textBlock id="i-e8c41ea6235d0dd4">Lennart Brunander (c) hade ansökt om ledighet under tiden den 8 november -- den 9 december för</textBlock>
    <textBlock id="i-b5330dbe661ff73b">FN-uppdrag.</textBlock>
  </contentBlock>
  <contentBlock page="0" id="i-2142309f8bf62303">
    <textBlock id="i-cd216c649469a702">Kammaren biföll denna ansökan.</textBlock>
  </contentBlock>
  <contentBlock page="0" id="i-5a40ae16d762cf84">
    <textBlock id="i-7a32489fdd911462">Elisabeth Andersson (c) skulle tjänstgöra som ersättare för Lennart Brunander.</textBlock>
  </contentBlock>
  <contentBlock page="0" id="i-16d60426791b178b">
    <textBlock id="i-3bbdbf72460221d7">Bertil Måbrink (v) hade ansökt om ledighet under tiden den 11 november -- den 10 december för FN-</textBlock>
    <textBlock id="i-ddda63dc9f0f5566">uppdrag.</textBlock>
  </contentBlock>
  <contentBlock page="0" id="i-21fe9ad6c7220a4e">
    <textBlock id="i-2039d9d39c475d97">Kammaren biföll denna ansökan.</textBlock>
  </contentBlock>
  <contentBlock page="0" id="i-2124b403a4adfb22">
    <textBlock id="i-a3d25acd85cf9ce4">Seija Viitamäki-Carlsson (v) skulle tjänstgöra som ersättare för Bertil Måbrink.</textBlock>
  </contentBlock>
  <contentBlock page="0" id="i-3a292f1f0966c3ca">
    <textBlock id="i-c8b5f29de7a37a09">2 § Svar på fråga  1991/92:58 om stödet till de baltiska staterna</textBlock>
  </contentBlock>
  <contentBlock page="0" id="i-3a7068bfcd02c9d5">
    <textBlock id="i-64eafe8256454767">Anf. 1 Utrikesminister MARGARETHA pAF</textBlock>
    <textBlock id="i-14257e9b5593857d">sUGGLAS (m):</textBlock>
  </contentBlock>
  <contentBlock page="0" id="i-bfa0bd43003a74b7">
    <textBlock id="i-da1907eb34de28bf">Fru talman! Lars Sundin har frågat mig hur regeringen avser att utveckla samarbetet med och stödet till de självständiga baltiska staterna.</textBlock>
  </contentBlock>
  <contentBlock page="0" id="i-1c3a9aa2b94e24e8">
    <textBlock id="i-18df2c4db08f5d0f">De baltiska staterna står inför en mycket omfattande och svår uppgift. Det är viktigt att</textBlock>
    <textBlock id="i-c10fc51972ed6471">Sverige som grannland ger stöd till deras omvandling från delrepubliker i det planekonomiska Sovjetunionen till demokratiska marknadsekonomier i Europa.</textBlock>
  </contentBlock>
  <contentBlock page="0" id="i-454ba8bcd896a97c">
    <textBlock id="i-a33249563837ec5d">Mellan suveräna stater som dessutom är grannar finns alltid ett rikt nät av överenskommelser på olika områden. Att ingå sådana med de fria baltiska staterna och därmed skapa en ram för utökade förbindelser och kontakter är vår första uppgift.</textBlock>
    <textBlock id="i-7edd64c31d2ce7a7">Min resa till Baltikum för en vecka sedan gällde inte minst detta. Handelsavtal undertecknades med de tre länderna. Vi avser att gå vidare med avtal på en mängd olika områden, bl.a. investeringsskydd, dubbelbeskattning och tullsamarbete. På litet sikt är frihandel ett naturligt mål.</textBlock>
  </contentBlock>
  <contentBlock page="0" id="i-8fde2b461f45a435">
    <textBlock id="i-5ff32023542d0ac6">Det är viktigt för dessa stater att utveckla en privat företagssektor, fristående organisationer och institutioner och en väl fungerande självständig förvaltning. Här kan stöd utifrån, inte minst från</textBlock>
    <textBlock id="i-d2e4ca9a7d0ece3e">Sverige, spela en betydande roll. Överföring av kunskaper på alla samhällsområden måste därför utgöra ett centralt element i vårt stöd. Den mångfald som präglar vårt eget land bör återspeglas i samarbetet. Vi kan på så sätt ta till vara det starka engagemang som finns i Sverige för att bistå de baltiska staterna.</textBlock>
  </contentBlock>
  <contentBlock page="0" id="i-061e256034b87b86">
    <textBlock id="i-52664b62eae5812a">Inom regeringskansliet förbereds för närvarande en rad olika åtgärder för att främja handel och investeringar. Vi överväger också stöd till organisationsuppbyggnad på näringslivsområdet.</textBlock>
    <textBlock id="i-3559698f0ddcdc92">Vi kommer senare att redovisa förslagen för riksdagen.</textBlock>
  </contentBlock>
  <contentBlock page="0" id="i-43cd62d21b78bea0">
    <textBlock id="i-a297ff1eb87ea1ef">Det behövs slutligen också ett omfattande internationellt engagemang för den baltiska reformprocessen. Detta är nödvändigt bl.a. för att mobilisera finansiella resurser och för att inlemma</textBlock>
    <textBlock id="i-c8eb0db71f5466af">Baltikum i det internationella samfundet. Här kan vi i Sverige också göra en insats för att stimulera processen.</textBlock>
  </contentBlock>
  <contentBlock page="0" id="i-017546b082dccb4b">
    <textBlock id="i-ee857cbb20da208e">Anf. 2 LARS SUNDIN (fp):</textBlock>
  </contentBlock>
  <contentBlock page="0" id="i-e2094edf7f1f2a1d">
    <textBlock id="i-5ab18eb265e4c400">Fru talman! Jag ber att få tacka utrikesministern för det positiva svaret på min fråga. Jag har ingenting att invända mot någonting i det.</textBlock>
  </contentBlock>
  <contentBlock page="0" id="i-c7f0029f32a08193">
    <textBlock id="i-24e4b58b701ce43c">Bakgrunden är att samtliga regeringspartier i valrörelsen ställde sig välvilliga till stöd åt de baltiska staterna. Det slår igenom också i regeringsförklaringen, där det utlovas stöd och hjälp och sägs att det är vår skyldighet att ge sådant.</textBlock>
  </contentBlock>
  <contentBlock page="0" id="i-42b1b581c5e86249">
    <textBlock id="i-f581c6ce84ff1b1d">När bedömer utrikesministern att detta förberedelsearbete är avslutat? När kan riksdagen få ta del av dessa förslag som utrikesministern talar om?</textBlock>
  </contentBlock>
  <contentBlock page="0" id="i-a8ce55cdf5b22e9b">
    <textBlock id="i-3dbcc3916b43bc09">Anf. 3 Utrikesminister MARGARETA pAF</textBlock>
    <textBlock id="i-c07311fdf1c19be9">sUGGLAS (m):</textBlock>
  </contentBlock>
  <contentBlock page="0" id="i-7fae87dc14677815">
    <textBlock id="i-0d2d883a465c5f06">Fru talman! Självfallet kommer en mera samlad beskrivning i budgetpropositionen, där vi också har möjlighet att lägga fast den finansiella ramen. Men arbetet pågår, inte minst med att se till att få till stånd en smidigare och mer effektivt fungerande organisation, där dessa frågor tas omhand. Det innebär att vi hoppas att vi om någon tid kan komma med vissa konkreta rapporter om hur detta arbete fortskrider.</textBlock>
  </contentBlock>
  <contentBlock page="0" id="i-8406db8f18e28175">
    <textBlock id="i-cdabcd6c26937dbd">Anf. 4 LARS SUNDIN (fp):</textBlock>
  </contentBlock>
  <contentBlock page="0" id="i-d62a392c325cd02b">
    <textBlock id="i-44d615fd4da6a19d">Fru talman! Det behövs ett stort stöd och en långsiktig hjälp om det skall ha någon effekt. Alla nordiska stater har sagt sig vilja hjälpa Estland,</textBlock>
    <textBlock id="i-ce233ecb662a3ddd">Lettland och Litauen. Förbereds det något samarbete de nordiska staterna emellan för att denna hjälp skall göras så effektiv som möjligt? Är balterna själva med i förberedelsearbetet, så att vi inte i vår välvilja erbjuder dem hjälp som de inte vill ha?</textBlock>
  </contentBlock>
  <contentBlock page="0" id="i-1831711755fe69a3">
    <textBlock id="i-9d9a675b70c595f1">Anf. 5 MARGARETHA pAF sUGGLAS (m):</textBlock>
  </contentBlock>
  <contentBlock page="0" id="i-6a25301d1f0726f7">
    <textBlock id="i-665f8e62ab883b9a">Fru talman! Det är naturligt att vi försöker få en nordisk samordning. När jag nu har gjort mina besök i de nordiska huvudstäderna -- jag åker till</textBlock>
    <textBlock id="i-725558ef04899a56">Helsingfors i morgon -- har ett av de teman som jag har tagit upp med mina nordiska kolleger varit just stödet till Baltikum och samordningen mellan våra insatser. Jag tror att vi alla är medvetna om att balterna vinner på detta.</textBlock>
  </contentBlock>
  <contentBlock page="0" id="i-3327400837b7e909">
    <textBlock id="i-e2e41eb7e05c1802">Sedan är det självklart att vi måste höra efter vilka prioriteringar som Estland, Lettland och Litauen själva gör, och vi är mycket öppna för det. Vi önskar att vi också kan -- och här tror jag verkligen att vi kan göra en insats -- hjälpa dem till en form av europeisk samordning. Sverige stöder deras försök att få delta i de europeiska rådslag som nu förestår. Nästa måndag är det t.ex. ett viktigt möte i</textBlock>
    <textBlock id="i-f050ac08bb7b196d">Bryssel med G 24-gruppen, och då kommer Sverige också att vara aktivt.</textBlock>
  </contentBlock>
  <contentBlock page="0" id="i-b29a54fce2b003d6">
    <textBlock id="i-e31776c2ec18971a">Anf. 6 LARS SUNDIN (fp):</textBlock>
  </contentBlock>
  <contentBlock page="0" id="i-82bd3da3758413fa">
    <textBlock id="i-4c8ec18b6c1b6d5a">Fru talman! Utrikesministern säger att det är önskvärt att de baltiska staterna är med i detta arbete. Är det alltså så att de inte är med nu men kommer att inbjudas att vara med?</textBlock>
  </contentBlock>
  <contentBlock page="0" id="i-765566e40e87b707">
    <textBlock id="i-20aa4029bfa1a5f3">Anf. 7 Utrikesminister MARGARETA pAF</textBlock>
    <textBlock id="i-a373ed63cc20bfaf">sUGGLAS (m):</textBlock>
  </contentBlock>
  <contentBlock page="0" id="i-ea21f06594e41bee">
    <textBlock id="i-cd7eb364cdee50e6">Fru talman! De är med, men jag menar att här förestår en rad viktiga europeiska och internationella möten, där de självfallet skall vara med.</textBlock>
  </contentBlock>
  <contentBlock page="0" id="i-59be7257ab798790">
    <textBlock id="i-aad51f0032928c03">Överläggningen var härmed avslutad.</textBlock>
  </contentBlock>
  <contentBlock page="0" id="i-c2b2810ee1c8f8f7">
    <textBlock id="i-51a2d21b0b521462">3 § Svar på fråga  1991/92:73 om Dalai Lamas besök i Sverige</textBlock>
  </contentBlock>
  <contentBlock page="0" id="i-610bd0c37482ca90">
    <textBlock id="i-fc76d2d23f20429d">Anf. 8 Utrikesminister MARGARETHA paf sUGGLAS (m):</textBlock>
  </contentBlock>
  <contentBlock page="0" id="i-5d38cd16cb814a16">
    <textBlock id="i-14adce9a1f30a654">Fru talman! Ylva Annerstedt har frågat mig om jag är villig att ta emot Dalai Lama när han i början av december besöker Sverige. Svaret är ja. Jag ser fram emot ett besök av Dalai Lama. Jag kan tillägga att Dalai Lama också kommer att tas emot av ministern för internationellt utvecklingssamarbete och rättighetsfrågor.</textBlock>
  </contentBlock>
  <contentBlock page="0" id="i-e2ccc13501b4ac39">
    <textBlock id="i-b940944cb686f608">Anf. 9 YLVA ANNERSTEDT (fp):</textBlock>
  </contentBlock>
  <contentBlock page="0" id="i-67bd29e55cc80413">
    <textBlock id="i-5c78b51a98a3f6cb">Fru talman! Jag får tacka utrikesministern för det mycket positiva svaret.</textBlock>
  </contentBlock>
  <contentBlock page="0" id="i-cddb68f38f6153ae">
    <textBlock id="i-8bfa49e2d204cda2">Det är glädjande att Sverige äntligen fullt ut kan ta emot Dalai Lama och visa sitt stöd för en person som oförtröttligt, med fredliga medel har talat för sitt lands självständighet och oberoende. Det är faktiskt av symbolisk betydelse att det är just utrikesministern som tar emot honom i Sverige den här gången, speciellt som 1991 är det internationella Tibet-året i världen, då olika aktiviteter pågår och initiativ tas för att uppmärksamma Tibets förhållanden.</textBlock>
  </contentBlock>
  <contentBlock page="0" id="i-0ae6cb4bbf865810">
    <textBlock id="i-41de136b7ff4bcfb">Jag vill också påminna om Dalai Lamas fredsplan i fem punkter, som han försöker få stöd för i olika delar av världen och som jag också har motionerat om i Sveriges riksdag.</textBlock>
  </contentBlock>
  <contentBlock page="0" id="i-aa44e5f27b04f74d">
    <textBlock id="i-1943f9e9ef495abc">Jag vill passa på att fråga utrikesministern om hon avser att ta några initiativ i fortsättningen i FN eller andra internationella fora för att aktualisera Tibets sak, speciellt det miserabla tillståntet med de mänskliga rättigheterna och övergreppen mot dem i Tibet.</textBlock>
  </contentBlock>
  <contentBlock page="0" id="i-a6adb1cbaf916ece">
    <textBlock id="i-8df336f9d4cf3cd7">Anf. 10 Utrikesminister MARGARETHA AF</textBlock>
    <textBlock id="i-6dfbe2e14ce17cab">UGGLAS (m):</textBlock>
  </contentBlock>
  <contentBlock page="0" id="i-dd6a894dcdda59e6">
    <textBlock id="i-0f5aeeba56cbbd0c">Fru talman! Ylva Annerstedt har personligen på ett mycket förtjänstfullt sätt varit engagerad i den här frågan. Det är helt naturligt att jag, när jag nu får möjlighet att träffa Dalai Lama, för en diskussion med honom om både innehållet i hans fredsplan och i vilka internationella fora som Tibets sak och frågan om mänskliga rättigheter lämpligen förs fram. Jag hoppas att Ylva Annerstedt inte har något emot att jag avvaktar med konkreta besked tills jag har haft möjlighet att träffa Dalai Lama och föra en diskussion med honom. På det sättet tror jag att vårt sammanträffande blir konstruktivt.</textBlock>
  </contentBlock>
  <contentBlock page="0" id="i-1039ac7ba6cbea53">
    <textBlock id="i-e2243232bbce5c21">Anf. 11 YLVA ANNERSTEDT (fp):</textBlock>
  </contentBlock>
  <contentBlock page="0" id="i-d883566ea79aab04">
    <textBlock id="i-45af9586d1087803">Fru talman! Jag är självfallet med på att den tågordningen skall råda. Dalai Lama är ju en person som på ett mycket förtjänstfullt och konstruktivt sätt kan föra fram sitt lands synpunkter och sitt lands sak. Denna fredsplan tror jag att Sverige på flera olika sätt kan stödja. Om</textBlock>
    <textBlock id="i-4f85f396972a245a">Dalai Lama har förslag om på vilket sätt det kan ske, finns det väl all anledning att avvakta diskussionen.</textBlock>
  </contentBlock>
  <contentBlock page="0" id="i-b3f782f7724c3f97">
    <textBlock id="i-aac5f9cdb52cf127">Jag tackar återigen för det positiva svaret.</textBlock>
  </contentBlock>
  <contentBlock page="0" id="i-f8fa57c2949bc2da">
    <textBlock id="i-8d8d67d96f6351d9">Överläggningen var härmed avslutad.</textBlock>
  </contentBlock>
  <contentBlock page="0" id="i-eea989e123c22a29">
    <textBlock id="i-a352af9179859d42">4 § Svar på frågorna 1991/92:88 och 89 om</textBlock>
    <textBlock id="i-b20d7be373c7788b">Kroatien och Slovenien</textBlock>
  </contentBlock>
  <contentBlock page="0" id="i-0388277370f5c8c5">
    <textBlock id="i-1773fdbb0c01dcc1">Anf. 12 Utrikesminister MARGARETHA pAF</textBlock>
    <textBlock id="i-ffcb7cd05550dd0c">sUGGLAS (m):</textBlock>
  </contentBlock>
  <contentBlock page="0" id="i-75c08fc3c443fa9e">
    <textBlock id="i-6bfef070656a4b90">Fru talman! Kent Carlsson har frågat mig när</textBlock>
    <textBlock id="i-c3b8a9d8b4ec719f">Sverige kommer att erkänna Kroatien som självständig stat och upprätta diplomatiska förbindelser mellan Sverige och Kroatien. Han har också frågat mig när Sverige kommer att erkänna republiken Slovenien och upprätta diplomatiska förbindelser mellan Sverige och Slovenien.</textBlock>
  </contentBlock>
  <contentBlock page="0" id="i-6c8be0e45d2be9df">
    <textBlock id="i-bb84278fc75a8d50">Jag väljer att besvara båda frågorna i ett sammanhang.</textBlock>
  </contentBlock>
  <contentBlock page="0" id="i-e57bc089ac65cf58">
    <textBlock id="i-c467ed75ccb10dc3">Den jugoslaviska krisen har nu en längre tid fyllt oss alla med oro. De mänskliga lidandena har varit stora. Sverige stödjer på alla sätt de fredsansträngningar som görs inom ESKs och EGs ram. Det är självfallet regeringens starka förhoppning att stridigheterna snarast skall kunna bringas till ett fredligt slut.</textBlock>
  </contentBlock>
  <contentBlock page="0" id="i-2345e0619cdb2023">
    <textBlock id="i-50b7a466d81ec29b">Hittills har Slovenien, Kroatien, Bosnien-</textBlock>
    <textBlock id="i-859e064f510f5ac3">Hercegovina och Makedonien, dvs. fyra av de sex jugoslaviska republikerna, förklarat sig självständiga. Alltmer tyder på att den federala jugoslaviska statsbildning som vi lärt känna under efterkrigstiden i praktiken har upplösts.</textBlock>
  </contentBlock>
  <contentBlock page="0" id="i-ed30400e3221d814">
    <textBlock id="i-a17b3edab82dc00f">Vid bedömningen av erkännandefrågan kan beträffande Slovenien och Kroatien inledningsvis konstateras att de folkrättsliga förutsättningarna för erkännande av de två nya självproklamerade statsbildningarna inte är identiska.</textBlock>
  </contentBlock>
  <contentBlock page="0" id="i-0a5ea8a86d10152a">
    <textBlock id="i-23104e550f805ef0">Slovenien uppfyller i praktiken de tre traditionella kriterierna för erkännande -- ett folk, ett territorium samt effektiv kontroll över detta.</textBlock>
    <textBlock id="i-5754f8e474f42378">Beträffande Kroatien är läget tyvärr inte lika entydigt.</textBlock>
  </contentBlock>
  <contentBlock page="0" id="i-e1c75096b4d104ed">
    <textBlock id="i-9fc70b944d4cabad">Vårt stöd till fredsansträngningarna innebär bl.a.</textBlock>
    <textBlock id="i-ba3ca843baa3b91f">att vi inte genom ensidiga åtgärder vill riskera att bidraga till att dessa på något sätt försvåras. Min mening är att isolerade svenska erkännanden av</textBlock>
    <textBlock id="i-7021893f54a6d140">Slovenien och Kroatien kan vara till förfång för de fortsatta ansträngningarna att bringa fred till hela</textBlock>
    <textBlock id="i-87aee750c884603d">Jugoslavien. I ett uttalande den 8 oktober sade jag att ''en överenskommelse rörande Jugoslavien måste gagna alla dess folk'' och att ''beslut om erkännande bör växa fram gemensamt i det internationella samfundet''.</textBlock>
  </contentBlock>
  <contentBlock page="0" id="i-a2d0e3296fc8598b">
    <textBlock id="i-4c34657b12e424fb">Självfallet följer regeringen noggrant utvecklingen i erkännandefrågan för att ha omedelbar beredskap att när tillräckliga sammanvägda rättsliga och politiska skäl föreligger kunna ta ställning till frågan om erkännande.</textBlock>
  </contentBlock>
  <contentBlock page="0" id="i-4171746e7a92be97">
    <textBlock id="i-cea53c8e52df704e">Anf.13  KENT CARLSSON (s):</textBlock>
  </contentBlock>
  <contentBlock page="0" id="i-736151cfbae3153f">
    <textBlock id="i-383f1afe0e79fb75">Fru talman! Jag vill tacka utrikesministern för svaret. Tyvärr verkar det som om den här regeringen, precis som den förra, har fastnat i ett utrikespolitiskt tuggummi.</textBlock>
  </contentBlock>
  <contentBlock page="0" id="i-c30d1d8a5fa9da19">
    <textBlock id="i-0e7b8b9059bd05a8">Man kan fråga sig varför Sverige inte erkänner</textBlock>
    <textBlock id="i-aa12d6f4475e4895">Slovenien. Utrikesministern säger i sitt svar att</textBlock>
    <textBlock id="i-f92068f2e9e1a386">Slovenien uppfyller de folkrättsliga krav som vi kan ställa, och trots detta förvägrar Sverige alltså slovenerna rätten till ett eget land. De har haft fria val, har utsett president i val, har haft en folkomröstning, har kontroll över sitt territorium och klarar av att sköta landet ekonomiskt, administrativt och militärt. Trots detta avstår alltså</textBlock>
    <textBlock id="i-40b5a71aa1f4196e">Sverige från ett erkännande.</textBlock>
  </contentBlock>
  <contentBlock page="0" id="i-e8b2757006b2cbb0">
    <textBlock id="i-cc245f04301ab859">Jag vill fråga utrikesministern: Vad är det som gör att Sverige och den svenska regeringen kan bortse från de folkrättsliga principer som vi i andra sammanhang värnar om och stödjer vårt agerande på?</textBlock>
  </contentBlock>
  <contentBlock page="0" id="i-d8a0bc7986a8a3c2">
    <textBlock id="i-3807ca9fc3ec56cb">När det gäller Kroatien håller jag med om att det där råder andra förhållanden, som gör ett erkännande svårare. Men även där har man haft folkomröstning om självständighet med ett mycket tydligt utslag. Man har också gränser som Serbien tidigare, under hela efterkrigstiden, har erkänt och accepterat. Det är först nu, efter självständighetsförklaringen, som gränserna ifrågasätts. Det görs utifrån något slags storserbiskt resonemang om att det serbiska territoriet skall utvidgas. Även i Kroatiens fall tror jag att ett svenskt agerande och ett svenskt erkännande skulle kunna skynda på den process som har börjat, dvs.</textBlock>
    <textBlock id="i-e7f962f6e947ca69">Jugoslaviens upplösning.</textBlock>
  </contentBlock>
  <contentBlock page="0" id="i-841abcb3339efc09">
    <textBlock id="i-a8e095d40e665aaa">Jag måste avslutningsvis få ställa en fråga.</textBlock>
    <textBlock id="i-02e6b5503ef7e755">Utrikesministern säger i sitt svar, att ''när tillräckliga sammanvägda rättsliga och politiska skäl föreligger'' skall vi ta ställning till frågan om erkännande. Vad avser utrikesministern då?</textBlock>
  </contentBlock>
  <contentBlock page="0" id="i-231dbf2a99f8724f">
    <textBlock id="i-762f74d9db3aa3b7">Anf. 14 Utrikesminister MARGARETHA pAFs</textBlock>
    <textBlock id="i-727d1e891463e796">UGGLAS (m):</textBlock>
  </contentBlock>
  <contentBlock page="0" id="i-d73fd7f3009b486d">
    <textBlock id="i-07cfe4fc4ce1865c">Fru talman! Huvudskälet är hänsynen till EGs fredsansträngningar. Vi hoppas fortfarande att EG</textBlock>
    <textBlock id="i-e9f6ad5b13c7c96a">skall få stopp på dödandet, lidandet och den jugoslaviska arméns framfart. EG-länderna har själva avvaktat i erkännandefrågan, just för att ha detta som en del i förhandlingsmaskineriet i påtryckningarna.</textBlock>
  </contentBlock>
  <contentBlock page="0" id="i-bdeadb5bd563bd47">
    <textBlock id="i-efb102500e69b525">Nu är läget det -- som vi kan följa i både tidningar, radio och olika depescher -- att Serbien hårdnackat har vägrat att anta EGs fredsplan, och därför kan utvecklingen bli den att EG säger att man har avvaktat och kämpat länge nog och att frågan om både sanktioner och erkännande nu måste komma upp.</textBlock>
  </contentBlock>
  <contentBlock page="0" id="i-cd7bea3764f25766">
    <textBlock id="i-12c91554fd50ca47">Det är självklart att vi mycket noggrant följer denna utveckling. Vi vill inte bli sist, Kent</textBlock>
    <textBlock id="i-8a10ca02ae6d3848">Carlsson, och det finns en hög beredskap i erkännandefrågan.</textBlock>
  </contentBlock>
  <contentBlock page="0" id="i-c4a494e2f2fd9de4">
    <textBlock id="i-66d250d7b55f6bbe">Anf. 15 KENT CARLSSON (s):</textBlock>
  </contentBlock>
  <contentBlock page="0" id="i-a76912fe82458dab">
    <textBlock id="i-eb658dcc54af98dc">Fru talman! Jag har förståelse för att EG gör stora insatser, med hänsyn till historiska och andra kopplingar, men jag ifrågasätter om den svenska regeringen på detta sätt skall avsäga sig den svenska rätten och möjligheten att själv göra utrikespolitiska bedömningar, när vi ser att de principer som vi bygger vår erkännandepolitik på uppfylls i Sloveniens fall.</textBlock>
  </contentBlock>
  <contentBlock page="0" id="i-12d76fbadfa2f62a">
    <textBlock id="i-97068dd85a243852">Man kan dra paralleller med Baltikum. De borgerliga partierna var under den förra regeringsperioden mycket hårda mot den socialdemokratiska regeringen när det gällde att snabbt erkänna de baltiska staterna. Regeringen har nu helt klart möjlighet att erkänna Slovenien, utan att bryta mot några gamla svenska principer.</textBlock>
    <textBlock id="i-e3a2e6a38b288e57">Med detta agerande får man nästan uppfattningen att regeringen indirekt stödjer den kommunistiska regimen i Belgrad, och det kan jag väl inte tro att</textBlock>
    <textBlock id="i-0f6901bf62801e14">Margaretha af Ugglas gör.</textBlock>
  </contentBlock>
  <contentBlock page="0" id="i-c25c8859a40c4ca1">
    <textBlock id="i-418b13997755724d">Anf. 16 Utrikesminister MARGARETHA pAF</textBlock>
    <textBlock id="i-29cac6a323264598">sUGGLAS (m):</textBlock>
  </contentBlock>
  <contentBlock page="0" id="i-4d92938109d3f6f4">
    <textBlock id="i-bb4c6174aa3a4829">Fru talman! Kent Carlsson har helt rätt i den förmodan. Det är en utrikespolitisk bedömning som vi gör: Vad gagnar bäst freden? Vad har fortfarande en chans att stoppa dödandet? Sverige har också sex ''Monitorer'' på plats i Jugoslavien, och vi deltar i EGs fredsansträngningar. Det är en viktig markering från vår sida. Det är helt naturligt att vi därför i det längsta hoppas att EG har framgång.</textBlock>
  </contentBlock>
  <contentBlock page="0" id="i-c7c68f93d9d51b20">
    <textBlock id="i-692e88d3268b2161">Anf. 17 KENT CARLSSON (s):</textBlock>
  </contentBlock>
  <contentBlock page="0" id="i-0e1c494f81b5baf1">
    <textBlock id="i-cd5155ba9300e5bc">Fru talman! Det är mycket bra att vi har personer på plats som observerar läget och rapporterar tillbaka till den svenska regeringen. Men jag har ändå svårt att förstå varför Sverige på något sätt skaffar sig en rätt att sätta sig över det slovenska folkets vilja till självständighet. Man har tydligt och klart sagt att man vill vara en självständig stat, och alla bevis för det finns i form av det val som har hållits och att man har kontroll över sitt territorium.</textBlock>
    <textBlock id="i-7fb8f8f0f35880ed">Jag har svårt att se vad lösningen där skulle kunna vara, mer än att man blir en självständig stat.</textBlock>
    <textBlock id="i-356b81cfababfb4e">Varför skall vi då tveka?</textBlock>
  </contentBlock>
  <contentBlock page="0" id="i-a9a1bf3dd9185d70">
    <textBlock id="i-d3079c1a62b7c84d">Jag har inte heller speciellt lätt att förstå på vilket sätt vi skulle försvåra fredsansträngningarna. Det finns helt klart ambitioner från Serbiens sida att utvidga sitt territorium, och det gäller inte bara i</textBlock>
    <textBlock id="i-40b7f269d65affc3">Kroatien utan också i andra delstater. Det innebär att denna konflikt skulle kunna leda till att vi inte kan erkänna Slovenien och Kroatien under mycket lång tid framöver, trots att de alltså är självständiga enheter, har egna pass, kontrollerar sina gränser, osv.</textBlock>
  </contentBlock>
  <contentBlock page="0" id="i-a55689a721fa3006">
    <textBlock id="i-94d143305792c1ab">Anf. 18 Utrikesminister MARGARETHA pAF</textBlock>
    <textBlock id="i-861f3960feed7366">sUGGLAS (m):</textBlock>
  </contentBlock>
  <contentBlock page="0" id="i-e20796ecfe6b29ad">
    <textBlock id="i-2836bded9ef3c2ed">Fru talman! Vi respekterar fullt ut folkens rätt till självbestämmande, såsom det också kommer till uttryck i de val som har hållits i Slovenien och</textBlock>
    <textBlock id="i-9fa1653f8b1187a6">Kroatien. Min bedömning är inte den som Kent</textBlock>
    <textBlock id="i-3ee554dbcc6dfb6e">Carlsson gör. Jag tror att en förändring är nära i den process som vi är en del av i form av stödet till EGs fredsansträngningar. Det är därför jag så klart betonar att vi har en hög beredskap.</textBlock>
  </contentBlock>
  <contentBlock page="0" id="i-215ac032b25b9d56">
    <textBlock id="i-d883cb3266d0b4a7">Anf. 19 KENT CARLSSON (s):</textBlock>
  </contentBlock>
  <contentBlock page="0" id="i-0dd3d26b9170bd99">
    <textBlock id="i-883f9aea59986026">Fru talman! När utrikesministern säger att vi har full respekt för folkens självbestämmanderätt klingar det falskt när det gäller Slovenien.</textBlock>
    <textBlock id="i-4305306b73a30d3b">Utrikesministern har själv i sitt svar sagt att</textBlock>
    <textBlock id="i-a4f4e9dd854a960b">Slovenien uppfyller alla de tre traditionella kriterierna för ett erkännande, men trots detta erkänner vi inte Slovenien. Jag kan förstå det i</textBlock>
    <textBlock id="i-1876de367964cb27">Kroatiens fall, där det pågår stridigheter och där</textBlock>
    <textBlock id="i-625f1354d065f1be">Serbien gör anspråk på delar av kroatiskt territorium, åtminstone efter Kroatiens självständighetsförklaring. Men i fallet Slovenien finns det inga hållbara skäl. Det är snarare så att regeringens agerande är ett uttryck för att man inte respekterar slovenernas rätt till självbestämmande.</textBlock>
  </contentBlock>
  <contentBlock page="0" id="i-1149efeb9aca0817">
    <textBlock id="i-0a3144e39a904aaa">Anf. 20 Utrikesminister MARGARETHA pAFs</textBlock>
    <textBlock id="i-74a92678aa8e50ed">UGGLAS (m):</textBlock>
  </contentBlock>
  <contentBlock page="0" id="i-24dca6d37d36747c">
    <textBlock id="i-73d39628d11a770d">Fru talman! Jag kan bara upprepa att vår beredskap är mycket hög. Vi följer utvecklingen timme för timme, och vi stöder i det längsta EGs fredsansträngningar.</textBlock>
  </contentBlock>
  <contentBlock page="0" id="i-b08c7c60e78398d7">
    <textBlock id="i-a1f80daa25cb0b40">Anf. 21 KENT CARLSSON (s):</textBlock>
  </contentBlock>
  <contentBlock page="0" id="i-3d100d1385e5b6a3">
    <textBlock id="i-859bba2e416fd5f9">Fru talman! Jag kommer tillbaka till kopplingen</textBlock>
    <textBlock id="i-09b2ea4772a5649a">Baltikum--Slovenien. I Slovenien har t.o.m. de serbisk-federala trupperna dragit sig ur landet.</textBlock>
    <textBlock id="i-af2a995b640ad378">Man är alltså helt självkontrollerande. I de baltiska republikerna hade man faktiskt inte ens fått ut de sovjetiska trupperna innan Sverige erkände. Jag tycker det är konstigt att vi tillämpar olika principer för olika länder. Det kanske beror på avståndet --</textBlock>
    <textBlock id="i-2e6de679e76a5d65">jag vet inte.</textBlock>
  </contentBlock>
  <contentBlock page="0" id="i-4dc44af911abd974">
    <textBlock id="i-ffb21d6d3184e644">Som vi agerar nu stöder vi faktiskt indirekt de storserbiska drömmarna och ambitionerna.</textBlock>
    <textBlock id="i-f9865978509683ec">Eftersom inte västvärlden agerar kraftfullt och markerar att man ställer upp på folkets självbestämmanderätt i fallen Slovenien och</textBlock>
    <textBlock id="i-547bf540e24fa8be">Kroatien tillhandahåller vi indirekt ett stöd till</textBlock>
    <textBlock id="i-299cbc73db14229f">Milos%evic  och kommunistregimen i Serbien.</textBlock>
  </contentBlock>
  <contentBlock page="0" id="i-c8f00304088d9d43">
    <textBlock id="i-4367691db1df378e">Överläggningen var härmed avslutad.</textBlock>
  </contentBlock>
  <contentBlock page="0" id="i-ad51b06de5051a2d">
    <textBlock id="i-8d3a39584ef65846">5 § Svar på fråga  1991/92:96 om Östtimor</textBlock>
  </contentBlock>
  <contentBlock page="0" id="i-0b0f5faf642a5b14">
    <textBlock id="i-6ab300887c9a2e8f">Anf. 22 Utrikesminister MARGARETHA pAFs</textBlock>
    <textBlock id="i-e72800977ddb12e4">UGGLAS (m):</textBlock>
  </contentBlock>
  <contentBlock page="0" id="i-77c661befd281d3c">
    <textBlock id="i-228e75509ee97acc">Fru talman! Bertil Måbrink har frågat mig om regeringen i sitt internationella agerande och i kontakterna med Indonesien aktivt kommer att försvara Östra Timors rätt till självständighet.</textBlock>
  </contentBlock>
  <contentBlock page="0" id="i-137bb1b878503ec7">
    <textBlock id="i-e73dec16ccde961d">I FN tillhör Östra Timor de territorier för vilka deklarationen om kolonialsystemets avskaffande gäller. Generalförsamlingen har för Östra Timor givit generalsekreteraren särskilda uppgifter för att hjälpa och underlätta avkoloniseringsprocessen i enlighet med FN-stadgans och kolonialdeklarationens mål. Generalsekreteraren har därför sedan lång tid agerat för att nå fram till en lösning för Östra Timor, främst genom förhandlingar med de indonesiska och portugisiska regeringarna.</textBlock>
  </contentBlock>
  <contentBlock page="0" id="i-7301502450edf6dd">
    <textBlock id="i-ece71484c9961353">Sverige stödjer generalsekreterarens ansträngningar att nå fram till en lösning som, i enlighet med principerna om kolonialsystemets avskaffande, innebär att befolkningen i Östra</textBlock>
    <textBlock id="i-0f1cb2acebf4e0db">Timor bör få göra sin röst hörd om sin egen framtid.</textBlock>
    <textBlock id="i-4ff2a05d81f78aac">Den svenska hållningen är väl känd och delas av många inom FN.</textBlock>
  </contentBlock>
  <contentBlock page="0" id="i-33ddbd9e17e59ed4">
    <textBlock id="i-99dde2152c8dc033">Redan 1975, då Sverige var medlem av FNs säkerhetsråd, tog vi kraftfullt ställning mot annekteringen av Östra Timor, som ju skedde samma år, och uttalade oss för befolkningens rätt till självbestämmande.</textBlock>
  </contentBlock>
  <contentBlock page="0" id="i-62e5180ded5b0a5f">
    <textBlock id="i-c6adcdd5d213d931">Jag vill även peka på att Indonesien är medlem i</textBlock>
    <textBlock id="i-a21cf8685bd36138">FNs kommission för de mänskliga rättigheterna.</textBlock>
    <textBlock id="i-4f235481cf8e5eca">Detta erbjuder tillfällen att med Indonesien föra en öppen dialog om de brister på MR-området som otvivelaktigt existerar i landet.</textBlock>
  </contentBlock>
  <contentBlock page="0" id="i-57ead49602bb60bf">
    <textBlock id="i-294816358564af9c">I detta sammanhang vill jag också framhålla att då tillfälle gives kommer vi i samtal med företrädare för Indonesiens regering inte tveka att framföra uppfattningen att östtimoresernas rätt till självbestämmande inte respekteras.</textBlock>
  </contentBlock>
  <contentBlock page="0" id="i-fde9dbe141d92cd3">
    <textBlock id="i-da2bd52b485a6fa4">På senare tid har det också framgått att det finns ledande krafter i Indonesien som önskar åstadkomma en lösning av Östtimor-frågan som det internationella samfundet skulle kunna respektera.</textBlock>
  </contentBlock>
  <contentBlock page="0" id="i-b03b8720aa3f5c89">
    <textBlock id="i-384b031f0ff872d4">Det är min förhoppning att den ökande internationella roll som Indonesien i allt större utsträckning påtar sig skall underlätta en tillfredsställande lösning av Östra Timorproblemet.</textBlock>
  </contentBlock>
  <contentBlock page="0" id="i-7750778067eb4805"/>
  <contentBlock page="0" id="i-a7dcae4d26d08da7">
    <textBlock id="i-4cd86686f1b009f7">Anf. 23 BERTIL MÅBRINK (v):</textBlock>
  </contentBlock>
  <contentBlock page="0" id="i-f4b396265422b504">
    <textBlock id="i-6a6bbf9cc18cad70">Fru talman! Jag tackar utrikesministern för svaret.</textBlock>
  </contentBlock>
  <contentBlock page="0" id="i-bc7d059debf88312">
    <textBlock id="i-edaf77aa40e84102">Vi vet att Östtimor sedan lång tid tillbaka är ockuperat -- det är ju ett grovt brott mot folkrätten.</textBlock>
    <textBlock id="i-9f92ed0a0482dc19">Läget på Östtimor i dag är att Indonesien fortsätter med sina oerhört grova kränkningar av de mänskliga rättigheterna. För inte så många dagar sedan skulle en portugisisk parlamentsdelegation besöka Östra Timor. Det besöket stoppades av</textBlock>
    <textBlock id="i-17958678b6394826">Indonesien. Strax efteråt satte indonesiska trupper och militär igen in en klappjakt på östtimoreser.</textBlock>
    <textBlock id="i-12c17032187de135">Man ockuperade en kyrka i huvudstaden Dili och mördade ett antal personer. Man har också arresterat ett femtiotal människor. Här föreligger en risk att man när allt intresse är fokuserat på</textBlock>
    <textBlock id="i-4be3632093cbbded">Mellanösternproblematiken försöker kväsa det östtimoresiska folket. Det är då viktigt att Sverige gör sin röst hörd så mycket det någonsin går för att omintetgöra eventuella sådana indonesiska planer.</textBlock>
  </contentBlock>
  <contentBlock page="0" id="i-36b2b58621c6e51e">
    <textBlock id="i-fa3aeb30cff4f460">Europaparlamentets beslut i somras, som jag har åberopat, är också intressant. Det är rätt långtgående; Europaparlamentet är mycket hårt i sina fördömande av och krav på Indonesien. I det ligger som bekant ett vapenembargo, och detta vapenembargo innefattar också följdleveranser.</textBlock>
    <textBlock id="i-2f3d78a2f8ba1385">Jag skulle vilja höra vad utrikesministern anser om detta Europaparlamentets beslut, som är mycket klart och långtgående och som Sverige står bakom.</textBlock>
    <textBlock id="i-cef3d07161284355">Tänker regeringen ta något initiativ till att som ett påtryckningsmedel avbryta de vapenleveranser av typ följdleveranser till Indonesien som tydligen fortfarande pågår?</textBlock>
  </contentBlock>
  <contentBlock page="0" id="i-ad60630cea61f78d">
    <textBlock id="i-a34dee6d0f0d4178">Anf. 24 Utrikesminister MARGARETHA AF</textBlock>
    <textBlock id="i-e2740d454ec760f6">UGGLAS (m):</textBlock>
  </contentBlock>
  <contentBlock page="0" id="i-62fc7d45f555ee12">
    <textBlock id="i-2b8eaa357301af88">Fru talman! Jag tycker att det Bertil Måbrink berättar om den allra senaste utvecklingen på Östra</textBlock>
    <textBlock id="i-bac1d0349e27e387">Timor ger ytterligare stöd för det jag har sagt i mitt svar, nämligen att det här är en fråga som vi bör ta upp i FNs kommission för de mänskliga rättigheterna. Det är så att säga ett bra forum att göra detta i.</textBlock>
  </contentBlock>
  <contentBlock page="0" id="i-e61ab1a27b483870">
    <textBlock id="i-86058c842cd530d2">Det som Bertil Måbrink nämnde om den portugisiska delegationen var ett bakslag, men det är ändå en utveckling i rätt riktning att generalsekreteraren är engagerad i frågan om</textBlock>
    <textBlock id="i-1b6742cb662a0813">Östra Timor och att det börjar bli allt tydligare att även ledande krafter i Indonesien tycker att detta är en belastning. När de i ökad utsträckning själva så att säga träder fram i sitt regionala sammanhang börjar de tycka att Östra Timor är en belastning.</textBlock>
    <textBlock id="i-ba569409d6f4ecfa">Det ser jag som någonting som alldeles klart gör att</textBlock>
    <textBlock id="i-9471a95f80ef669d">FN och generalsekreteraren borde kunna agera med större kraft i den här frågan. Det finns alltså nu möjligheter till reella framsteg. Vi ser ju konfliktlösningar på andra håll i världen -- jag tycker att detta nu kan komma att omfatta även</textBlock>
    <textBlock id="i-c01dbc5f4cf7179d">Östra Timor.</textBlock>
  </contentBlock>
  <contentBlock page="0" id="i-eb6ff2edeafc9f9a">
    <textBlock id="i-aca6969f7525bc37">Anf. 25 BERTIL MÅBRINK (v):</textBlock>
  </contentBlock>
  <contentBlock page="0" id="i-b5cf6cc22bcacc1b">
    <textBlock id="i-fa95b33cb2e60af7">Fru talman! Jag kan instämma i vad utrikesministern sade om FNs och generalsekreterarens roll. Men samtidigt hoppas jag att vi också är överens om att varje land vars röst betyder någonting bör engagera sig oerhört hårt i den situation som nu råder.</textBlock>
  </contentBlock>
  <contentBlock page="0" id="i-ac6d39ec90a31cd6">
    <textBlock id="i-b0de16b3c4c4a0ca">Sedan hoppas jag att de ledande krafterna i</textBlock>
    <textBlock id="i-e4abda4e9b4aa1af">Indonesien -- jag känner inte till dem; jag redovisar min okunnighet på den punkten -- är så starka och tongivande att de kan åstadkomma någonting. De finns, och det är också en anledning till att Sverige är mycket aktivt på det här området. Det stöder de progressiva krafterna i Indonesien.</textBlock>
  </contentBlock>
  <contentBlock page="0" id="i-be2c9b1a529680c4">
    <textBlock id="i-9bc7d7ad87cf5663">Frågan om vapenleveranser kanske jag får ta upp med någon annan i regeringen -- det är ju ett problem att det faktum att Sverige fortsätter med följdleveranser bl.a. av militärerna i Indonesien inkasseras som någonting positivt. De fortsätter då att bryta mot de mänskliga rättigheterna, osv.</textBlock>
  </contentBlock>
  <contentBlock page="0" id="i-76ea4de9088468cf">
    <textBlock id="i-936a3417b318af3f">Anf. 26 Utrikesminister MARGARETHA AF</textBlock>
    <textBlock id="i-090a3c20e80c125e">UGGLAS (m):</textBlock>
  </contentBlock>
  <contentBlock page="0" id="i-0758cf7f15280db7">
    <textBlock id="i-600bdab9b50a1ce5">Fru talman! I och för sig är jag naturligtvis tacksam om Bertil Måbrink aktualiserar de frågorna med den särskilt ansvarige utrikeshandelsministern, men jag kan också säga att det enligt den redogörelse som regeringen lämnade när det gällde krigsmaterielexporten under 1990 inte förekom någon utförsel alls till Indonesien. Vad det kan vara fråga om i dessa fall är i så fall numera endast reservdelar och liknande utrustning. Jag skall inte föregripa ställningstaganden på ett område där utrikeshandelsministern är ansvarig, men jag vill ändå betona att om någonting kan vara aktuellt är det reservdelar och den typen av materiel för underhåll.</textBlock>
  </contentBlock>
  <contentBlock page="0" id="i-8c6b112c151940fd">
    <textBlock id="i-34492a6bc88a46ca">Anf. 27 BERTIL MÅBRINK (v):</textBlock>
  </contentBlock>
  <contentBlock page="0" id="i-d7cc0d99f8f741c0">
    <textBlock id="i-d0c9c26aad57c702">Fru talman! Det kan vara riktigt. Men om jag har fattat Europarådets beslut rätt innefattas i det också reservdelar. Det är viktigt att man då tittar närmare på det här. Europarådet är ju en institution som är viktig. Om Sverige har ställt sig bakom besluten där är det viktigt att vi också följer upp dem vidare. Det tror jag att vi är överens om.</textBlock>
  </contentBlock>
  <contentBlock page="0" id="i-78a06bda211d9351">
    <textBlock id="i-09c047c61d130d49">Anf. 28 Utrikesminister MARGARETHA AF</textBlock>
    <textBlock id="i-4c4bd8515e825d16">UGGLAS (m):</textBlock>
  </contentBlock>
  <contentBlock page="0" id="i-29700157b20b0666">
    <textBlock id="i-f4a20ed9b7aac7bb">Fru talman! Jag noterar vad Bertil Måbrink här har påpekat.</textBlock>
  </contentBlock>
  <contentBlock page="0" id="i-10a936c567f77b7a">
    <textBlock id="i-750864c120136370">Överläggningen var härmed avslutad.</textBlock>
  </contentBlock>
  <contentBlock page="0" id="i-076b5e8d2e38509f">
    <textBlock id="i-6646533ff32b1c24">6 § Svar på fråga  1991/92:97 om Marocko och</textBlock>
    <textBlock id="i-2d09f9d52d85bcb3">FNs fredsplan för Västsahara</textBlock>
  </contentBlock>
  <contentBlock page="0" id="i-04ba7f48d09166e1">
    <textBlock id="i-24bfc2eab5e778f3">Anf. 29 Utrikesminister MARGARETHA AF</textBlock>
    <textBlock id="i-39f0d86705f485e1">UGGLAS (m):</textBlock>
  </contentBlock>
  <contentBlock page="0" id="i-2f367cd09f281b98">
    <textBlock id="i-cc7f723ed3fcb245">Fru talman! Bertil Måbrink har frågat mig om den svenska regeringen har reagerat mot Marockos provokationer mot FNs fredsplan för Västsahara.</textBlock>
  </contentBlock>
  <contentBlock page="0" id="i-20bf598c4eef85af">
    <textBlock id="i-359d6af868864fb2">Sverige har konsekvent uttalat stöd för den fredsplan som FNs generalsekreterare lade fram</textBlock>
    <textBlock id="i-5a4dc3a91a06fd09">1988. En folkomröstning om territoriets framtida status bör leda till en lösning på frågan om Västra</textBlock>
    <textBlock id="i-b4123ed787bc9055">Sahara. Vi välkomnade att FNs säkerhetsråd tidigare i år godkände fredsplanen och upprättade en särskild FN-styrka, MINURSO, för att genomföra planen.</textBlock>
  </contentBlock>
  <contentBlock page="0" id="i-3cbc4b04733a2ada">
    <textBlock id="i-39d8d60522794577">Sveriges stöd för FNs fredsplan har uttalats både offentligt och vid samtal med de berörda parterna.</textBlock>
    <textBlock id="i-d6dcb5172d00d5d6">När eldupphör proklamerades i Västra Sahara den</textBlock>
    <textBlock id="i-212636d3899a75f5">6 september välkomnades detta från svensk sida.</textBlock>
    <textBlock id="i-6290c683335e2177">Samtidigt betonades att det var nödvändigt att de berörda parterna, Marocko och Polisario, avhöll sig från fortsatta stridigheter och underlättade förberedelserna för den planerade folkomröstningen om Västra Saharas framtid.</textBlock>
  </contentBlock>
  <contentBlock page="0" id="i-25a8330ca41dd915">
    <textBlock id="i-a8882f90ab1e3395">FNs roll är att organisera och genomföra folkomröstningen. Inom ramen för detta mandat har FN getts vidsträckta befogenheter, men det handlar inte om någon absolut kontroll över området och dess administration. FN-bemanningen uppgår i dagsläget till endast ca 350 personer av en total och maximal förutsedd styrka på 2 800.</textBlock>
  </contentBlock>
  <contentBlock page="0" id="i-c9f23fbd958102f8">
    <textBlock id="i-492b87f996ee11ac">Svenska representanter har i samtal främst i Rabat och i New York uttryckt den svenska regeringens oro för åtgärder som kan störa den pågående fredsprocessen och kraftigt understrukit den vikt vi fäster vid att folkomröstningen kan genomföras som planerat. Vi har påpekat -- och jag vill göra det i dag igen -- att det är särskilt angeläget att FNs arbete med att identifiera röstberättigade kan slutföras så skyndsamt och rättvist som möjligt.</textBlock>
    <textBlock id="i-784b6ef5b33333b7">Samma frågor har tagits upp i samtal med representanter för Marocko och Polisario i</textBlock>
    <textBlock id="i-9b613ab8ee73adb6">Stockholm.</textBlock>
  </contentBlock>
  <contentBlock page="0" id="i-85dc05c3bc2a80e1">
    <textBlock id="i-29430ed9b595c837">Jag kan försäkra att den svenska regeringen kommer att fortsätta att noggrant bevaka frågan och inte tveka att påtala åtgärder som försvårar eller förhindrar FNs arbete.</textBlock>
  </contentBlock>
  <contentBlock page="0" id="i-e9e5fe0823018b7b">
    <textBlock id="i-76ac3287f979d3c6">Anf. 30 BERTIL MÅBRINK (v):</textBlock>
  </contentBlock>
  <contentBlock page="0" id="i-3a3fc4341abe338b">
    <textBlock id="i-645f0f3c8bb550a0">Fru talman! Jag tackar även för det här svaret från utrikesministern.</textBlock>
  </contentBlock>
  <contentBlock page="0" id="i-1f2d7fa8b86b70c5">
    <textBlock id="i-80d3409053fcefd9">Det är tydligen så att Marocko över huvud taget inte är intresserat av en fredslösning, alltså av att</textBlock>
    <textBlock id="i-04016ec04ddd3826">Västsahara skall ha rätt till sitt självbestämmande.</textBlock>
    <textBlock id="i-0782ffc92f1efcd8">Hela FNs fredsplan, som skulle träda i kraft den 6</textBlock>
    <textBlock id="i-ce7e3e9804f4a25e">september i år, har av Marocko saboterats på en rad områden.</textBlock>
  </contentBlock>
  <contentBlock page="0" id="i-db30d6cb33542d40">
    <textBlock id="i-b9ecd7aa598edb35">FNs specielle representant för Västsahara, som skulle ha tillträtt den 6 september, har ännu inte tillåtits komma dit. FN-transporter till Västsahara via den hamn som finns stoppas av marockaner.</textBlock>
    <textBlock id="i-25eb0b345295e1d5">Någon reduktion av de marockanska militära styrkorna, som uppgår till 200 000 man, har ännu inte skett.</textBlock>
  </contentBlock>
  <contentBlock page="0" id="i-2b21293a99064fd6">
    <textBlock id="i-c5e3e6485a7e0aa7">Jag skulle kunna fortsätta att räkna upp det ena exemplet efter det andra. Det märkliga är den bedövande tystnad som råder trots att ett land som bevisligen skrivit under fredsöverenskommelsen helt struntar i den. Det är för mig obegripligt. Jag är en av dem som gläder sig mycket åt att FNs auktoritet har återupprättats, om uttrycket tillåts, i och med det initiativ som man tog när det gällde</textBlock>
    <textBlock id="i-738224a9bc0e7125">Iraks ockupation av Kuwait. Men nu är det helt plötsligt tyst, och det är obegripligt för mig.</textBlock>
  </contentBlock>
  <contentBlock page="0" id="i-4243c3fde2680f67">
    <textBlock id="i-df9bea132b476d1d">Jag har läst utrikesministerns tal i FN, som jag tyckte var bra, men jag har där inte kunnat finna någonting om just det här brottet, som Marocko nu begår. Om FN med sin pondus nu inte fortsätter att driva detta finns en risk att det slår tillbaka så att</textBlock>
    <textBlock id="i-6631acbf576218f2">FN hamnar i den situation som man befann sig i före Kuwaitkrisen.</textBlock>
  </contentBlock>
  <contentBlock page="0" id="i-ad4c6156a91b5070">
    <textBlock id="i-84e9a697d3e5b90c">Anf. 31 Utrikesminister MARGARETHA AF</textBlock>
    <textBlock id="i-4165b96cc58bc6c0">UGGLAS (m):</textBlock>
  </contentBlock>
  <contentBlock page="0" id="i-29c35097c23f887c">
    <textBlock id="i-f807769031ad5ccf">Fru talman! Sverige har, som framgår av mitt svar, inte varit tyst. Vi uttrycker vår oro både i New York och här hemma; Bertil Måbrink har nu givit mig tillfälle att framföra våra synpunkter på det här området i riksdagens kammare.</textBlock>
  </contentBlock>
  <contentBlock page="0" id="i-49ff60016fc7a6c1">
    <textBlock id="i-97e708e90453233c">Jag gör ändå inte en riktigt lika pessimistisk bedömning av den utveckling som förestår som</textBlock>
    <textBlock id="i-1c17d66b0fec6740">Bertil Måbrink. Jag tror trots allt att FNs auktoritet och det stöd FN i dag har såväl av stora, ledande nationer som av mindre nationer som inte väjer för att säga vad de tycker, kommer att medföra att det blir FNs fredsplan och FNs roll som kommer att ge utslag i den här konflikten.</textBlock>
  </contentBlock>
  <contentBlock page="0" id="i-2b5704d3ed9bcbc2">
    <textBlock id="i-11a54e68ee3f88f0">Anf. 32 BERTIL MÅBRINK (v):</textBlock>
  </contentBlock>
  <contentBlock page="0" id="i-f640dda06b9249f5">
    <textBlock id="i-576262538d5deab0">Fru talman! Att döma av det som har redovisats i svar på olika frågor när det gäller det utrikespolitiska agerandet tycker jag att regeringen är offensiv -- jag kan gott säga det.</textBlock>
  </contentBlock>
  <contentBlock page="0" id="i-0888dcc23388e711">
    <textBlock id="i-884ec071c5102d88">Ingen har bestridit att Marocko på det här sättet bryter mot den uppgjorda fredsplanen, inte ens utrikesministern. Med tanke på vilken kraft man visade när det gällde Kuwait borde man väl göra det också här -- jag menar inte att man skall ockupera</textBlock>
    <textBlock id="i-85306c7d0d17dda1">Marocko, men man måste väl ändå börja ställa ultimatum också till Marocko. Marocko har skrivit under, och fr.o.m. den 1 januari nästa år skall folkomröstningen genomföras. Hur skall man hinna åstadkomma det, under de här förhållandena och med det sabotage och den bojkott som</textBlock>
    <textBlock id="i-8126cd000bcf279b">Marocko nu bedriver?</textBlock>
  </contentBlock>
  <contentBlock page="0" id="i-78675fbad8800413">
    <textBlock id="i-8563be6f6031dd2c">Alla vet -- både FNs och Sveriges regering -- att</textBlock>
    <textBlock id="i-f56d74dcc1306073">Marocko inte vill ha ett självständigt Västsahara.</textBlock>
    <textBlock id="i-72870e59da84f0b6">Det är så, utrikesministern! Desto mer angeläget då att sätta press på Marocko.</textBlock>
  </contentBlock>
  <contentBlock page="0" id="i-1cebc2bc08fbbca1">
    <textBlock id="i-14b4adc83ad4aaa0">Anf. 33 Utrikesminister MARGARETHA AF</textBlock>
    <textBlock id="i-a0d971fc924082c6">UGGLAS (m):</textBlock>
  </contentBlock>
  <contentBlock page="0" id="i-8482da103eb96d64">
    <textBlock id="i-c996bfc749df95f0">Fru talman! FNs förmåga till konfliktlösning ser vi nu manifesterad på en lång rad områden på jordens karta. Det är ganska imponerande att se vad FN-</textBlock>
    <textBlock id="i-a36c9cbe9ac8fc60">samfundet nu är berett att ta på sig av ansvar. Det är mycket viktigt att detta också fortsätter på det sätt som är bestämt i denna fråga. Jag är avslutningsvis något mer förhoppningsfull än Bertil</textBlock>
    <textBlock id="i-71e20f47aff82a7e">Måbrink att så kommer att ske även här.</textBlock>
  </contentBlock>
  <contentBlock page="0" id="i-18d2b5c0ae97069c">
    <textBlock id="i-63503001799aa865">Överläggningen var härmed avslutad.</textBlock>
  </contentBlock>
  <contentBlock page="0" id="i-789236667e902dfc">
    <textBlock id="i-50bff97505b8b1e0">7 § Svar på fråga  1991/92:62 om klarläggande av IB-affären</textBlock>
  </contentBlock>
  <contentBlock page="0" id="i-e7d4b0ef3023652b">
    <textBlock id="i-6b232dab0a97f990">Anf. 34</textBlock>
  </contentBlock>
  <contentBlock page="0" id="i-5a2402f66ef315ef">
    <textBlock id="i-9494d89eef382805">Försvarsminister ANDERS BJÖRCK (m):</textBlock>
  </contentBlock>
  <contentBlock page="0" id="i-4d9703093b15046e">
    <textBlock id="i-737c2aa6e26b5879">Fru talman! Johan Lönnroth har frågat mig vilka initiativ jag avser ta för att underlätta att det slutgiltiga klarläggandet av IB-affären enklast och snabbast skall komma till stånd.</textBlock>
  </contentBlock>
  <contentBlock page="0" id="i-c6e625323b2570c1">
    <textBlock id="i-421f22781c09fdc5">Låt mig först erinra om att den promemoria Johan</textBlock>
    <textBlock id="i-cfc40ef023ac67f6">Lönnroth refererar till är en promemoria från försvarsdepartementet som tillkom på uppdrag av konstitutionsutskottet.</textBlock>
  </contentBlock>
  <contentBlock page="0" id="i-b43219b64844a32a">
    <textBlock id="i-e2b003b7a4bdd1d5">Anledningen till detta var att utskottet, i vilket jag själv var ledamot vid denna tidpunkt, beslutat att granska regeringens kontroll av den militära underrättelse- och säkerhetstjänsten i sin helhet efter anmälan av dåvarande riksdagsledamoten --</textBlock>
    <textBlock id="i-5cf26033629ba852">och dåvarande partivännen till Johan Lönnroth, höll jag på att säga; jag vet inte hur det förhåller sig med det just nu -- Bo Hammar.</textBlock>
  </contentBlock>
  <contentBlock page="0" id="i-0e271fe07cb8cc8f">
    <textBlock id="i-5212b3fbeb53466b">I promemorian redovisades bl.a. delar av försvarsutskottets betänkande (FöU 1973:25) med anledning av utskottets särskilda granskning av den s.k. IB-affären. För tydlighets skull vill jag redovisa vad utskottet skrev bl.a. i sitt betänkande:</textBlock>
  </contentBlock>
  <contentBlock page="0" id="i-7d53da73b87cdcf6">
    <textBlock id="i-9a605d71ca770a7e">''Beträffande registren hos rikspolisstyrelsens säkerhetsavdelning samt försvarsstabens säkerhetsavdelning och särskilda byrå konstaterar utskottet att de inte har karaktären av åsiktsregistrering.''</textBlock>
  </contentBlock>
  <contentBlock page="0" id="i-036d09a03d1b2121">
    <textBlock id="i-cc48815529d5d0ea">I min egenskap av vice ordförande i konstitutionsutskottet drev jag på hårt för att få den dåvarande regeringen att lämna ut så mycket material som möjligt.</textBlock>
  </contentBlock>
  <contentBlock page="0" id="i-aeb4568b276aa640">
    <textBlock id="i-dba862a6265200fa">Jag avser att noga sätta mig in i tillgängligt material.</textBlock>
    <textBlock id="i-d2612988933ef3ad">Om det finns ytterligare oklarheter skall jag undersöka möjligheten till offentliggörande av sådan information som kan undanröja dessa oklarheter.</textBlock>
  </contentBlock>
  <contentBlock page="0" id="i-dc73df75d9039ac7">
    <textBlock id="i-db6ef25cd9e31672">När det gäller den s.k. sjukhusspionaffären i</textBlock>
    <textBlock id="i-1829966c458f4f26">Göteborg har regeringen på mitt förslag beslutat att släppa hittills hemligstämplade handlingar. Det rör sig om material från justitiekanslerns utredning.</textBlock>
  </contentBlock>
  <contentBlock page="0" id="i-8d4cd92443c986d1">
    <textBlock id="i-2c44804d7ca27b60">Framtiden får sedan utvisa om det genom min eller någon annans försorg kan läggas ytterligare pusselbitar på bordet kring dessa händelser.</textBlock>
  </contentBlock>
  <contentBlock page="0" id="i-47a30ddc1bf89c6e">
    <textBlock id="i-381ef1ec68061da3">Anf. 35 JOHAN LÖNNROTH (v):</textBlock>
  </contentBlock>
  <contentBlock page="0" id="i-409b67d4e90ba266">
    <textBlock id="i-9fdd57701439d020">Fru talman! Jag vill först säga att det är mycket roligt att få äran att första gången tala inför Sveriges första kvinnliga talman.</textBlock>
  </contentBlock>
  <contentBlock page="0" id="i-f71f034497e89342">
    <textBlock id="i-c49385543f1cdca5">Jag vill också tacka försvarsministern för svaret.</textBlock>
  </contentBlock>
  <contentBlock page="0" id="i-0df52ea35237b032">
    <textBlock id="i-0e301f1fd502db0e">Inspirationen till min fråga fick jag av en intervju i Dagens Nyheter den 21 oktober. I artikeln ansåg</textBlock>
    <textBlock id="i-894d84198943e9af">Anders Björck att hemligstämpeln har använts för ofta, och han sade att han vill arbeta för ökad öppenhet. Jag såg också Anders Björck i programmet Kalla fakta i TV4, där han sade att han ville utreda IB-affären.</textBlock>
  </contentBlock>
  <contentBlock page="0" id="i-fa1e5e64b8968b91">
    <textBlock id="i-fcb96891b47297c2">Sedermera släpptes Gullnäs hemliga bilaga från</textBlock>
    <textBlock id="i-d46b342a9ceb506a">1979. Det noteras med tacksamhet. Men jag måste säga att jag inte tycker att innehållet är särskilt intressant. Jag undrar varför man inte kunde lämna ut det tidigare. Det är egentligen en rad frågor som ställs. Gullnäs säger bl.a. följande. IBs krigsorganisation är ett begrepp som enligt min mening kan vara förtjänt av en närmare undersökning. Bl.a. bör utredas om den verksamhet som döljer sig bakom begreppet är till alla delar förenligt med 1969 års beslut om fördelning av arbetsuppgifter mellan den militära och den polisiära säkerhetstjänsten. Det här har aldrig utretts. Det är en fråga som fortfarande är oklar.</textBlock>
  </contentBlock>
  <contentBlock page="0" id="i-c14cd6f83be4130e">
    <textBlock id="i-adc36e619cb56405">Gullnäs är också osäker på Synnergrens roll. Så sent som i förrgår intervjuades general Synnergren i Göteborgs-Posten. Han sade att att sjukhusspionen är ointressant, men turbulensen bakom beror på att Svenska</textBlock>
    <textBlock id="i-0bf05bee3bb60ba7">Arbetsgivareföreningen, regeringen och LO</textBlock>
    <textBlock id="i-02c4edf8fa105258">bildade en hemlig organisation. Det är fortfarande hemligt om det här var en del av IB. Synnergren tyckte att man borde avhemliga det här.</textBlock>
    <textBlock id="i-913b02e2a06ee7bc">Synnergren säger vidare att Birger Elmérs samarbete med IB efter det att han lämnade chefskapet fortfarande är oklart och borde utredas.</textBlock>
    <textBlock id="i-a2cb3f39d7601d2f">Mot bakgrund av det här tycker jag att Anders</textBlock>
    <textBlock id="i-1369bb48b8cefae6">Björcks formulering ''om det finns ytterligare oklarheter'' strider litet grand mot de tydliga markeringar Anders Björck har gjort tidigare i massmedia om att det fortfarande finns oklarheter.</textBlock>
    <textBlock id="i-f69e567601035e3d">Finns det inga oklarheter?</textBlock>
  </contentBlock>
  <contentBlock page="0" id="i-61bedc04e3173a77">
    <textBlock id="i-2bd2bc2e53a464aa">Anf. 36 Försvarsminister ANDERS BJÖRCK</textBlock>
    <textBlock id="i-3c852a8f6f0f0b05">(m):</textBlock>
  </contentBlock>
  <contentBlock page="0" id="i-b66d466ae995252f">
    <textBlock id="i-d87b4ae45297c836">Fru talman! Ett av mina första ärenden var att släppa loss handlingar som rörde en organisation som konkurrerade med IB på 1950-talet. Det har jag sedan följt upp med att föreslå regeringen, som fattar det slutgiltiga beslutet, att släppa de handlingar som finns inom departementet om den så uppmärksammade sjukhusspionaffären i</textBlock>
    <textBlock id="i-f1d15e1a76dc80ce">Göteborg. Jag tycker ändå att den nya regeringens inställning på den här punkten starkt kontrasterar mot hemlighetsmakeriet i den gamla regeringen.</textBlock>
    <textBlock id="i-8b83f182c6f0e667">Det vill jag gärna säga.</textBlock>
  </contentBlock>
  <contentBlock page="0" id="i-d91c1415cca86a40">
    <textBlock id="i-ca8026973bc79bc4">Det finns med all säkerhet ytterligare oklarheter.</textBlock>
    <textBlock id="i-9749d1d7366b97e4">Det tar emellertid tid att gå igenom dessa och se vad som kan släppas. Jag är beredd att göra det. Men jag måste säga att mina första veckor som försvarsminister framför allt har ägnats åt att få i gång en försvarsberedning med tanke på att det inte finns något försvarsbeslut. Jag tycker att det är rimligt att detta har getts prioritet. Trots detta har vi således hunnit med att visa en ökad öppenhet.</textBlock>
  </contentBlock>
  <contentBlock page="0" id="i-b4145bc1ce1047b3">
    <textBlock id="i-10a432e860fc0774">Jag känner till de uppgifter som förre överbefälhavaren Stig Synnergren har lämnat vad gäller IBs tillkomst. Jag är självfallet beredd att titta ytterligare på detta och se vad som kan släppas.</textBlock>
  </contentBlock>
  <contentBlock page="0" id="i-edaa88e85aa08151">
    <textBlock id="i-50db9749b79f8cd3">Fru talman! Slutligen vill jag göra reflexionen att det som fanns i en del av de papper som rörde sjukhusaffären kanske inte var så upphetsande.</textBlock>
    <textBlock id="i-bbbec32cda2058f7">Det är tyvärr någonting som drabbar många nyfikna människor. Verkligheten är kanske inte lika upphetsande som man ibland har trott. Men det är faktiskt ingenting som jag kan göra någonting åt.</textBlock>
  </contentBlock>
  <contentBlock page="0" id="i-cd5e3a5f610c3c47">
    <textBlock id="i-eef1ffffa6a9678f">Anf. 37 JOHAN LÖNNROTH (v):</textBlock>
  </contentBlock>
  <contentBlock page="0" id="i-fb198ac98e56cc62">
    <textBlock id="i-c3d0893e23c9baed">Fru talman! Jag förstår att den nya regeringen har viktiga akuta uppgifter att ägna sig åt. Men med tanke på att försvarsministern har varit så oerhört aktiv när det gällde att ställa krav på den förra regeringen i den här frågan, förväntar jag mig faktiskt flera initiativ.</textBlock>
  </contentBlock>
  <contentBlock page="0" id="i-21eb37eb8c55880c">
    <textBlock id="i-6bf9f0495555812c">Jag har också mycket länge delat uppfattningen att själva sjukhusspionaffären i sig var ganska ointressant och nästan litet löjlig. Jag känner nästan alla de inblandade personerna, och jag tycker att hela historien har något pajasartat över sig.</textBlock>
  </contentBlock>
  <contentBlock page="0" id="i-b042d0726a227c93">
    <textBlock id="i-f68e727f81da236b">Däremot tycker jag att det Synnergren säger i intervjun i Göteborgs-Posten -- vilket är saker som tidigare antytts -- är synnerligen allvarligt. Jag är säker på om Anders Björck hade suttit kvar i konstitutionsutskottet hade han krävt papperen på bordet omedelbart.</textBlock>
  </contentBlock>
  <contentBlock page="0" id="i-9d8c9ca5d8b6bc1d">
    <textBlock id="i-a9dc68c99fb98863">Anf. 38 Försvarsminister ANDERS BJÖRCK</textBlock>
    <textBlock id="i-003034e7d92806c4">(m):</textBlock>
  </contentBlock>
  <contentBlock page="0" id="i-db4cfa7422e3f648">
    <textBlock id="i-fbb65e9a14136420">Fru talman! Det hade jag säkert gjort. Med en ny regering hade det säkert varit större möjlighet till framgång än det var tidigare.</textBlock>
  </contentBlock>
  <contentBlock page="0" id="i-2a73f4dfd911f4fb">
    <textBlock id="i-0fa6d6f2845eeb91">Eftersom den nya regeringen har en klar strävan efter öppenhet på det här området, vill jag säga att det finns en gräns. Jag vill säga detta redan nu så att det inte uppstår några oklarheter och så att inte någon blir besviken. Det är naturligtvis så -- vilket jag inte tror att alla förstår -- att det finns saker som rör dagen som man inte lämnar ut. Om man har en underrättelse- och säkerhetstjänst är det naturligtvis slöseri med skattebetalarnas pengar om vi för omvärlden avslöjar hur en sådan verksamhet arbetar. Där går en mycket bestämd gräns. Jag kommer icke att medverka till att uppgifter som rör rikets säkerhet lämnas ut. Jag kan försäkra Johan</textBlock>
    <textBlock id="i-925d068a20721bea">Lönnroth att på de områden som han berör kommer jag att återkomma och göra vad jag kan.</textBlock>
  </contentBlock>
  <contentBlock page="0" id="i-daf88cef55f353f7">
    <textBlock id="i-4dbe427dd74ee4f2">Anf. 39 JOHAN LÖNNROTH (v):</textBlock>
  </contentBlock>
  <contentBlock page="0" id="i-f9ad0c474a13bb44">
    <textBlock id="i-f66de6f9994ea87e">Fru talman! Jag läste också att en historieforskare -- jag tror att han heter Ottosson --</textBlock>
    <textBlock id="i-21b8093d6000730d">uttalade vissa förhoppningar om att det med vår nya försvarsminister skulle bli ökad öppenhet om den svenska säkerhetstjänsten. Han jämförde med</textBlock>
    <textBlock id="i-fede502ea24938fa">CIA och KGB, om vilka man nu vet mycket. Han ansåg att det föreligger en förunderlig slutenhet i</textBlock>
    <textBlock id="i-001bae3215849e4a">Sverige om vår säkerhetstjänst.</textBlock>
  </contentBlock>
  <contentBlock page="0" id="i-c118ac53fef47693">
    <textBlock id="i-eb7eb620c599888f">Jag tycker att det som försvarsministern sade på slutet strider en del mot den attityd som jag tycker mig ha märkt hos Anders Björck förut. Varför kan vi åtminstone inte vara lika öppna som den sovjetiska och amerikanska regeringen i dessa frågor?</textBlock>
  </contentBlock>
  <contentBlock page="0" id="i-d292b86c22edbbeb">
    <textBlock id="i-3f9e84759096adcd">Anf. 40 Försvarsminister ANDERS BJÖRCK</textBlock>
    <textBlock id="i-f118faf2d701ee19">(m):</textBlock>
  </contentBlock>
  <contentBlock page="0" id="i-8d088dcffc90e337">
    <textBlock id="i-b19dc0b026833818">Fru talman! Det vore djupt oansvarigt av mig att gå ut och berätta hur vi bekämpar terrorism. Det skulle innebära att man i praktiken släpper fritt information om hur vi skyddar vårt lands säkerhet, hur vi ser till att vi har den information som ju behövs för att kunna fortsätta att bedriva vår neutralitetspolitik. Det är något som definitionsmässigt skall hållas inom en liten krets.</textBlock>
    <textBlock id="i-4dc61529db761b1a">Det finns också instrument för att ge information parlamentariskt om t.ex. detta. Det kommer självfallet att fortsätta.</textBlock>
  </contentBlock>
  <contentBlock page="0" id="i-5511dc53c918fa04">
    <textBlock id="i-6cb52ed0969c3bc4">Däremot är jag beredd att sprida så mycket ljus som möjligt när det gäller vad som har hänt i det förflutna. Johan Lönnroth, om man skulle avslöja dagens aktiviteter skulle man dess värre kunna skada enskilda människor.</textBlock>
  </contentBlock>
  <contentBlock page="0" id="i-6cf5b17493e216b0">
    <textBlock id="i-698700330cb0f755">Anf. 41 JOHAN LÖNNROTH (v):</textBlock>
  </contentBlock>
  <contentBlock page="0" id="i-38502f8a88be48d7">
    <textBlock id="i-4b8b66ed5694e409">Fru talman! När det gäller att bekämpa terrorismen är det självklart att det måste finnas en hemligstämpel på sådant som kan skada verksamheten mot terrorism i dag. Vi skall inte heller skada människor som har varit inblandade.</textBlock>
    <textBlock id="i-b33fe48c31e380aa">Men det finns här frågor som handlar om åsiktsregistrering av oskyldiga människor. Det är en fullständigt löjeväckande registrering av vänstersympatisörer, både socialdemokrater, medlemmar av mitt parti och andra vänstermänniskor i Sverige. Jag är övertygad om att försvarsministern kan skilja på dessa båda saker -- att bekämpa terrorism och att bedriva den typ av åsiktsregistrering och dubbel bokföring som har förekommit.</textBlock>
  </contentBlock>
  <contentBlock page="0" id="i-95c641678b4d883d">
    <textBlock id="i-95b72f9cb5e390af">Anf. 42 Försvarsminister ANDERS BJÖRCK</textBlock>
    <textBlock id="i-e0e5b48d5d8089c4">(m):</textBlock>
  </contentBlock>
  <contentBlock page="0" id="i-0785072b4a372ffe">
    <textBlock id="i-49920d58489fb9d6">Fru talman! Jag tror aldrig att jag kommer att göra</textBlock>
    <textBlock id="i-5798fe875d96f4b1">Johan Lönnroth riktigt nöjd, men jag kan i varje fall försäkra att den nya regeringen kommer att visa långt större öppenhet än den tidigare på de här områdena. Vad vi har börjat med tycker jag är en klar indikation om en ny linje i dessa frågor.</textBlock>
  </contentBlock>
  <contentBlock page="0" id="i-c51653898e70d418">
    <textBlock id="i-ae76f72376549754">Anf. 43 JOHAN LÖNNROTH (v):</textBlock>
  </contentBlock>
  <contentBlock page="0" id="i-1c4f34ce39cea3f9">
    <textBlock id="i-435160621d6b532d">Fru talman! Jag vill bara avsluta med att säga att jag skall bevaka detta. Jag hoppas att den nya försvarsministern skall leva upp till det han sade nu.</textBlock>
  </contentBlock>
  <contentBlock page="0" id="i-3c00cf6ae8fbc00b">
    <textBlock id="i-7bb5b90159273206">Överläggningen var härmed avslutad.</textBlock>
  </contentBlock>
  <contentBlock page="0" id="i-0e315e3b6ca1c6dc"/>
  <contentBlock page="0" id="i-53e65d3a15068cda">
    <textBlock id="i-b1056fad06b95905">8 § Svar på fråga  1991/92:77 om svensk försvarsindustri</textBlock>
  </contentBlock>
  <contentBlock page="0" id="i-44f701b0ea45957a">
    <textBlock id="i-f5f27d9b3d0dd4dd">Anf. 44 Försvarsminister ANDERS BJÖRCK</textBlock>
    <textBlock id="i-4e64d472b7df182a">(m):</textBlock>
  </contentBlock>
  <contentBlock page="0" id="i-2d3bb17f552609ae">
    <textBlock id="i-baccaf88214cbe16">Fru talman! Sten Söderberg har frågat mig om regeringen kommer att verka för ett långsiktigt besked om svensk försvarsindustri. Frågan är ställd mot bakgrund av att Swedish Ordnance varslat ca</textBlock>
    <textBlock id="i-38fcc489ae430504">800 anställda i Karlskoga om uppsägning.</textBlock>
  </contentBlock>
  <contentBlock page="0" id="i-7b6cc98121f98ec5">
    <textBlock id="i-00d226be2094886f">En parlamentarisk beredning har nyligen tillsatts för att fortlöpande informeras om de överväganden som görs under arbetet med regeringens proposition om totalförsvarets fortsatta inriktning.</textBlock>
    <textBlock id="i-f26affcb9831eedf">Propositionen kommer bl.a. att behandla försvarsindustrin. Någon särskild proposition kommer således inte att lämnas.</textBlock>
  </contentBlock>
  <contentBlock page="0" id="i-e46ff6bb4c3d7c05">
    <textBlock id="i-6e546fd428018e69">Jag har den 24 oktober 1991 lämnat kompletterande anvisningar till överbefälhavaren för programplan för perioden 1992/93--1996/97 för det militära försvaret. Överbefälhavaren skall bl.a.</textBlock>
    <textBlock id="i-dfcc1b9a2c3d04d3">redovisa försvarsindustriella konsekvenser mot en inriktning som framgår av de kompletterande anvisningarna.</textBlock>
  </contentBlock>
  <contentBlock page="0" id="i-5a5cfba8082e8333">
    <textBlock id="i-9a8cad7c0d8a6119">Jag kan av naturliga skäl inte föregripa pågående arbete. Givetvis kommer utvecklings- och produktionskapaciteten inom hela försvarsindustrin att vägas in i regeringens fortsatta bedömningar och förslag.</textBlock>
  </contentBlock>
  <contentBlock page="0" id="i-40d7a2487113618f">
    <textBlock id="i-8b4bb2682067081f">Anf. 45 STEN SÖDERBERG (nyd):</textBlock>
  </contentBlock>
  <contentBlock page="0" id="i-14b5ea86b63f1bbf">
    <textBlock id="i-aae8ea349e0d79fa">Fru talman! Jag tackar för svaret. Jag liksom de anställda i Swedish Ordnance och Bofors vill ha litet mera kött på benen. Det finns möjlighet att under innevarande budgetår ge tilläggsanslag till företaget. Har något sådant övervägts?</textBlock>
  </contentBlock>
  <contentBlock page="0" id="i-8376bca7a59393dd">
    <textBlock id="i-0954101994679064">Anf. 46 Försvarsminister ANDERS BJÖRCK</textBlock>
    <textBlock id="i-f497dcb72d665d97">(m):</textBlock>
  </contentBlock>
  <contentBlock page="0" id="i-95aeae2b85f81313">
    <textBlock id="i-78c10abc837f563d">Fru talman! Läget är att min företrädare beställde försvarsmateriel för 1,5 miljard kronor av pengar som inte fanns och inte finns. Det är materiel som de ansvariga försvarsgrenscheferna säger sig inte behöva och i varje fall inte vilja betala för. Det handlar således inte om att lägga ut nya beställningar utan om att finna 1,5 miljard kronor under innevarande budgetår. Om jag kan få tips om hur man skall klara av det från någon i kammaren vore jag utomordentligt glad och tacksam.</textBlock>
  </contentBlock>
  <contentBlock page="0" id="i-48ef0ac5e1a3f508">
    <textBlock id="i-d870efe5f85d7a71">Det tog den nya regeringen 20 dagar att tillsätta en ny försvarsberedning. Det är ett svenskt rekord, fru talman, alla kategorier. Jag kan försäkra Sten</textBlock>
    <textBlock id="i-1b5090a8819721a0">Söderberg att det nu går med en rasande fart. Vi skall göra allt vad vi kan för att det skall bli så snabba besked som möjligt. Men det slutgiltiga beskedet lämnas inte av mig utan av Sveriges riksdag.</textBlock>
  </contentBlock>
  <contentBlock page="0" id="i-5de52b96a1c9fab0">
    <textBlock id="i-2adcf4c79b5b6a3e">Om det finns några pengar skall vi självfallet använda dem i enlighet med de nya principerna om kvalitet före kvantitet, vilket är positivt ur svensk försvarsindustris synpunkt. Men först skall någon tala om för mig var jag kan hitta 1,5 miljard i friska pengar under innevarande budgetår.</textBlock>
  </contentBlock>
  <contentBlock page="0" id="i-bdb5725f5e90f82b">
    <textBlock id="i-77bd4870d5151af3">Anf. 47 STEN SÖDERBERG (nyd):</textBlock>
  </contentBlock>
  <contentBlock page="0" id="i-e79e50201c0cf118">
    <textBlock id="i-c7b113ac4c5cc817">Fru talman! Jag vill hjälpa försvarsministern litet på traven. Jag vet att han är mycket snabb, men ibland kommer han några timmar efter med planet.</textBlock>
    <textBlock id="i-38db9a7fd59df6c4">Vi har en freds- och krigsorganisation i det här landet som vi kan göra en hel del av. Vi har mycket av ärtsoppa och kängor. Jag tycker att vi skulle skära ned en tredjedel av brigaderna, en tredjedel av territorialförsvaret och man skulle även se över en tredjedel av hemvärnet. I stället skulle man satsa på ny teknologi. Under Kuwaitkrisen såg vi att den här typen av enkelt krigförande inte har någon framtid. Med hjälp av de åtgärder jag räknade upp får vi fram 3 miljarder.</textBlock>
  </contentBlock>
  <contentBlock page="0" id="i-49a1985d455cc03b">
    <textBlock id="i-cf66ebeb2eb66477">Anf. 48 Försvarsminister ANDERS BJÖRCK</textBlock>
    <textBlock id="i-d911c1c2e5d0a6c6">(m):</textBlock>
  </contentBlock>
  <contentBlock page="0" id="i-f430c27d0788fc7e">
    <textBlock id="i-915b4c350e95343e">Fru talman! Så enkelt är det inte. Jag är nu anfallen från alla håll med Sveriges vanligaste vapen, overheadapparaten, som snart är standardutrustning i både kommun, försvar och hemvärn för att jag skall göra precis motsatt det som Sten Söderberg föreslog. Man vill att jag skall öka, öka och öka på fredsorganisationerna och behålla vartenda förband. Man hotar med eld och svavel över mitt, regeringens och riksdagens huvuden om detta icke sker.</textBlock>
  </contentBlock>
  <contentBlock page="0" id="i-f366a08d07645ebf">
    <textBlock id="i-5e23cc155035a973">Om vi nu skulle följa Sten Söderbergs förslag skulle vi icke tjäna ett enda öre under innevarande budgetår. Erfarenheten av de förbandsneddragningar som nu sker på tre orter i landet visar att det tar ett antal år innan det ger effekt. Människor kan plötsligt inte ställas på bar backe och kaserner kan inte rivas ner och jämnas med marken. Besparing av förbandsnedläggningar tar faktiskt ett par år.</textBlock>
  </contentBlock>
  <contentBlock page="0" id="i-1ea393a035453eb2">
    <textBlock id="i-c8ac443e9e3ae53f">Anf. 49 STEN SÖDERBERG (nyd):</textBlock>
  </contentBlock>
  <contentBlock page="0" id="i-e9b6607ecaa004ff">
    <textBlock id="i-6c0807f5ef08a851">Fru talman! Jag hade hjälp av Hans Lindblad i folkpartiet med att räkna fram dessa siffror i går kväll. Jag har stor tilltro till hans kunnande i saken.</textBlock>
  </contentBlock>
  <contentBlock page="0" id="i-e6627b020125cc68">
    <textBlock id="i-f1f182ce8492fee6">Jag skulle även vilja gå över till en annan frågeställning. Det gäller den alternativa sysselsättningen för folket i Bofors och Swedish</textBlock>
    <textBlock id="i-18caf712805e3df9">Ordnance. Jag skulle vilja ha litet mera kött på benen även i den delen.</textBlock>
  </contentBlock>
  <contentBlock page="0" id="i-63a0903e5d1fa657">
    <textBlock id="i-3f54cb5322969cb4">Anf. 50 Försvarsminister ANDERS BJÖRCK</textBlock>
    <textBlock id="i-8993f63838b5c8de">(m):</textBlock>
  </contentBlock>
  <contentBlock page="0" id="i-5b09bfc19c098e93">
    <textBlock id="i-9b6139088660d628">Fru talman! Vi har nu tillsatt en försvarsberedning, där samtliga partier i riksdagen är representerade inkl. Ny Demokrati. Jag kan försäkra att där finns alla möjligheter att försöka komma med goda argument och påverka. Jag kan icke, vare sig formellt eller reellt, stå i riksdagens talarstol i dag och dela ut pengar till någon ort, något förband eller något företag. Jag tycker att det är ärligt att säga detta här och nu.</textBlock>
  </contentBlock>
  <contentBlock page="0" id="i-cd012b426e8ba79d">
    <textBlock id="i-07fb8c91e865139b">Det finns som jag sade ett stort antal människor som tycker att man av olika skäl icke skall ge ett öre till de företag som Sten Söderberg representerar, av historiska och aktuella skäl. Man anser att vi i stället skall köpa utifrån. Det är den ena extremuppfattningen. Jag delar den inte, men några pengar att dela ut på regeringens vägnar finns faktiskt inte.</textBlock>
  </contentBlock>
  <contentBlock page="0" id="i-bf23ce303ff9e796">
    <textBlock id="i-022df7e41ef8568d">Anf. 51 STEN SÖDERBERG (nyd):</textBlock>
  </contentBlock>
  <contentBlock page="0" id="i-24078930278d1fc5">
    <textBlock id="i-9ddcdd1c689fccef">Fru talman! Jag har tagit del av att försvarsministern har haft anledning att fundera över att använda AMS-medel för det här ändamålet. Jag vill till slut skicka med ett litet tips.</textBlock>
    <textBlock id="i-1873625a68572384">Kommuner, landsting och statliga organisationer har byggt mycket ovan jord. Man kan se många vackra fastigheter. Under jord har man inte gjort någonting, liksom i andra länder. Det finns teknologi och möjlighet att renovera det svenska vattenledningssystemet. Det behöver renoveras för hundratals miljarder kronor. Jag var nere i Småland en vecka. Smålänningarna har många goda idéer.</textBlock>
    <textBlock id="i-1a599fd34c96a75d">Älmhults bruk och Bofors har teknologi tillsammans så att de kan klara en renovering av det svenska vattenledningssystemet. Där finns en möjlighet att använda AMS-medlen.</textBlock>
  </contentBlock>
  <contentBlock page="0" id="i-5a2d32ab89ceb3c9">
    <textBlock id="i-864984b169fb637e">Anf. 52 Försvarsminister ANDERS BJÖRCK</textBlock>
    <textBlock id="i-268f57eba6a46a97">(m):</textBlock>
  </contentBlock>
  <contentBlock page="0" id="i-ba113fba02527356">
    <textBlock id="i-8c106c56eb85d3bb">Fru talman! Sten Söderbergs vänliga och korrekta ord om smålänningar instämmer jag mycket gärna i. Jag kan försäkra att jag också jagar, med fredliga medel, arbetsmarknadsministern just nu för att få de AMS-medel till försvaret som vore bra och som skulle kunna klara sysselsättningen nu, som Sten</textBlock>
    <textBlock id="i-93f7be8998cebf86">Söderberg så riktigt är ute efter.</textBlock>
  </contentBlock>
  <contentBlock page="0" id="i-92c73b9cb1fc3d45">
    <textBlock id="i-171a2912715c68d1">Överläggningen var härmed avslutad.</textBlock>
  </contentBlock>
  <contentBlock page="0" id="i-8cce13310942175b">
    <textBlock id="i-1955ae79676ec946">9 § Svar på fråga  1991/92:56 om beskattningen av småbarnsmammorna och bidragen till daghemmen</textBlock>
  </contentBlock>
  <contentBlock page="0" id="i-1c0753abaa630fda">
    <textBlock id="i-7b4c63e80801d8dd">Anf. 53 Socialminister BENGT</textBlock>
    <textBlock id="i-106d0d970e0218d6">WESTERBERG (fp):</textBlock>
  </contentBlock>
  <contentBlock page="0" id="i-ef7108ccf379434c">
    <textBlock id="i-113cd928c9ca4834">Fru talman! Hugo Hegeland har frågat mig om jag är beredd att inför riksdagen redovisa de beräkningar som ligger till grund för mitt påstående i ett tal den 15 oktober att ''de skatter småbarnsmammorna betalar in när de förvärvsarbetar räcker för att finansiera subventionerna till dagis''.</textBlock>
  </contentBlock>
  <contentBlock page="0" id="i-c6f93b5d96a71827">
    <textBlock id="i-9995cb9d489a68e0">Låt mig börja med en mycket enkel kalkyl.</textBlock>
  </contentBlock>
  <contentBlock page="0" id="i-a95ff6fb165e6157">
    <textBlock id="i-3757bf5651b5f356">Genomsnittsinkomsten för de förvärvsarbetande småbarnsmödrarna är omkring 120 000 kr. Den totala inbetalningen av direkta och indirekta skatter samt sociala avgifter kan uppskattas till omkring 90 000 kr. Den summan överstiger klart den genomsnittliga subventionen av barnomsorgen vid genomsnittligt antal barn.</textBlock>
  </contentBlock>
  <contentBlock page="0" id="i-adca1f9e6a1fb812">
    <textBlock id="i-e36648fc10df90d2">I en mer fullständig kalkyl bör naturligtvis fler hänsyn tas. Ofta görs beräkningar av detta slag för att kunna jämföra det ekonomiska utfallet av ett alternativ med förvärvsarbete och barnomsorg med alternativ där mamman stannar hemma under ett antal småbarnsår.</textBlock>
  </contentBlock>
  <contentBlock page="0" id="i-a83ec6cdd6bebd5f">
    <textBlock id="i-917e3e77158d04c8">För att vid en sådan jämförelse få ett rättvisande resultat måste också på intäktssidan beaktas bl.a.</textBlock>
    <textBlock id="i-6c92a549fe0ebcbd">den förvärvsarbetandes bidrag till vinsten och effekten av förvärvsavbrott på produktivitetsutvecklingen. På kostnadssidan måste hänsyn tas bl.a. till minskade utbetalningar av bostadsbidrag och minskade kostnader för öppen förskola och deltidsförskola. Självklart måste man också väga in de merkostnader för stat och kommuner som förvärvsarbetet kan komma att medföra, t.ex. i form av ökade kostnader i sjuk- och föräldraförsäkringen.</textBlock>
  </contentBlock>
  <contentBlock page="0" id="i-614b8235a32cee52">
    <textBlock id="i-3258f61ffeebf395">Några fullständiga kalkyler av det slag jag här antytt har såvitt jag känner till inte gjorts. Olika aspekter har dock belysts i skilda studier, t.ex.</textBlock>
    <textBlock id="i-f0ed1f6551449712">''Barnomsorg -- en dyrgrip?'' som givits ut av</textBlock>
    <textBlock id="i-7573711d4b523fc5">Kommunförbundet och ''Hur påverkar föräldraledigheten lönerna?'' av Marianne</textBlock>
    <textBlock id="i-1554e47846adfb0c">Sundström (publicerad i Ekonomisk debatt nr</textBlock>
    <textBlock id="i-1bb04242294d34b6">3/1991). En alldeles färsk rapport av intresse i sammanhanget är ''Marginaleffekter och tröskeleffekter -- barnfamiljerna och barnomsorgen'' av ekonomerna Brita Schwartz och</textBlock>
    <textBlock id="i-aaf6e88e1121b9b6">Kjell Nyman. Den publiceras inom kort av ESO,</textBlock>
    <textBlock id="i-1d4c0125c9dc3146">Expertgruppen för studier i offentlig ekonomi.</textBlock>
  </contentBlock>
  <contentBlock page="0" id="i-82848a58d6bfc134">
    <textBlock id="i-66e5ccff8864e07d">Min bedömning är att den bild som den enkla kalkylen ger snarast förstärks av att beräkningen görs på ett mer fullständigt sätt.</textBlock>
  </contentBlock>
  <contentBlock page="0" id="i-2ff8f50862533141">
    <textBlock id="i-5b163211c61f4072">Jag vill understryka att min slutsats avser genomsnittet och därmed också den totala situationen. Självfallet finns i populationen en betydande spridning, såväl vad gäller förvärvsinkomster som kostnader för barnomsorgen.</textBlock>
  </contentBlock>
  <contentBlock page="0" id="i-7435790c18b1288f">
    <textBlock id="i-4abc718d21c5ab93">Anf. 54 HUGO HEGELAND (m):</textBlock>
  </contentBlock>
  <contentBlock page="0" id="i-a08b020e9df5820e">
    <textBlock id="i-bae01c467ada7fd6">Fru talman! Jag tackar socialministern för försöket att svara på min fråga. Här betonades flera gånger att det var en mycket enkel kalkyl. Jag vill hävda att den är alltför enkel för att vara korrekt.</textBlock>
  </contentBlock>
  <contentBlock page="0" id="i-701c67093195bb33">
    <textBlock id="i-98daf6aa30c35657">Till att börja med sägs att den totala inbetalningen av direkta och indirekta skatter samt sociala avgifter kan uppskattas till omkring 90 000 kr. och att denna summa klart överstiger den genomsnittliga subventionen av barnomsorgen vid genomsnittligt antal barn. Nu är vi uppe på högre marginalkostnader. Men här förutsätter man att när småbarnsföräldrar förvärvsarbetar på den öppna marknaden, skall all deras skatt och deras sociala avgifter gå till barnomsorgen. Men vem skall då betala försvaret, rättsväsendet och skolor? Det räknar man bort, och det är fullständigt orimligt.</textBlock>
    <textBlock id="i-930a35e33ce6a95b">Om det statsfinansiellt skulle löna sig, skulle de tjäna in dessa ytterligare säg 76 000 kr., som är den genomsnittliga kostnaden för närvarande, utöver vad vi andra betalar i skatt till olika offentliga ändamål.</textBlock>
  </contentBlock>
  <contentBlock page="0" id="i-91c9785e169d8503">
    <textBlock id="i-9b9ee35b83ba676a">De marginella kostnaderna ligger på över 100 000</textBlock>
    <textBlock id="i-499d50b155581752">kr. här i Stockholm. Där kan man peka på att det absolut inte skulle löna sig, vare sig ur statens eller kommunens synpunkt. Det var den statsfinansiella sidan.</textBlock>
  </contentBlock>
  <contentBlock page="0" id="i-e5dc7bf618e12092">
    <textBlock id="i-49eee57d36cf335c">När det gäller frågan om det är samhällsekonomiskt lönande eller ej kom socialministern in på att man även måste beakta den förvärvsarbetandes bidrag till vinsten och effekten av förvärvsavbrott på produktivitetsutvecklingen. Men då skall man också räkna med att bara ungefär två tredjedelar av platserna på daghemmen är besatta. Den reella kostnaden för varje barn på daghem ligger faktiskt</textBlock>
    <textBlock id="i-3662616e0c7e0d5a">50 % över detta genomsnitt på 76 000 kr. Det visar att det är ytterligt diskutabelt i vilken utsträckning detta skulle vara lönande. Socialministern säger att den bild som den enkla kalkylen ger snarast förstärks av att beräkningen görs på ett mer fullständigt sätt. Jag vill hävda att det är tvärtom.</textBlock>
  </contentBlock>
  <contentBlock page="0" id="i-156bce291f704381">
    <textBlock id="i-954f389b43120479">Anf. 55 Socialminister BENGT</textBlock>
    <textBlock id="i-ae011025b5b82949">WESTERBERG (fp):</textBlock>
  </contentBlock>
  <contentBlock page="0" id="i-dcd5ef91bf44d590">
    <textBlock id="i-f61ced0985ffc2b1">Fru talman! Trots att Hugo Hegeland är professor i nationalekonomi snor han nu in sig i en del konstiga invändningar. För det första har jag inte ens försökt att göra någon samhällsekonomisk bedömning nu.</textBlock>
    <textBlock id="i-4bc2ef9875a6dd9e">Om jag skulle göra det skulle den visa ett mycket mer positivt utfall än den offentligfinansiella bedömning som jag har gjort och som frågan gäller.</textBlock>
    <textBlock id="i-6e783bd8e64b587c">Det kommer också att framgå av den rapport som</textBlock>
    <textBlock id="i-7717f21c4a80a5dc">ESO publicerar senare i veckan.</textBlock>
  </contentBlock>
  <contentBlock page="0" id="i-4f2745898ccb2d40">
    <textBlock id="i-95da9b1c1ebf4fca">Jag har heller inte uttalat mig om den marginella kostnaden, dvs. kostnaden för tillkommande daghemsplatser. Där finns det mycket olika utfall i hela landet. Bygger man centralt i Stockholm ett nytt hus blir kostnaden självfallet högre än om man tar i anspråk ett äldre hus någonstans ute på landet.</textBlock>
    <textBlock id="i-041a85cbcb19bfff">Det är närmast självklart.</textBlock>
  </contentBlock>
  <contentBlock page="0" id="i-a1f2566be8645008">
    <textBlock id="i-fd8f62575112c9fb">Jag har uttalat mig om det totala utfallet, och då är faktiskt detta med kostnader för försvar, rättsväsende och skolor ointressant. Om de här småbarnsmammorna väljer att stanna hemma, måste vi ändå ha försvar, rättsväsende och skolor.</textBlock>
    <textBlock id="i-4d328041bbfbebfc">Jag kan inte inse att kostnaderna för försvaret, rättsväsendet eller skolorna stiger av att mammorna förvärvsarbetar i stället för att stanna hemma.</textBlock>
  </contentBlock>
  <contentBlock page="0" id="i-33453ea56fd9a244">
    <textBlock id="i-d453a32eeda96774">Anf. 56 HUGO HEGELAND (m):</textBlock>
  </contentBlock>
  <contentBlock page="0" id="i-9e796685d2ad4d24">
    <textBlock id="i-aeebc93283f6b4b9">Fru talman! Vad beträffar den samhällsekonomiska kalkylen är ju socialministern i sitt svar inne på att man skall beakta de förvärvsarbetandes bidrag till vinsten och effekten av förvärvsavbrott på produktivitetsutvecklingen.</textBlock>
    <textBlock id="i-1ac5cc423f6ebd81">Det har ingenting med den finansiella sidan att göra, utan det är den reella ekonomiska sidan. I</textBlock>
    <textBlock id="i-82970bef1d4b7585">vilken utsträckning föräldrar som arbetar hemma bidrar beror alldeles på vad man värderar hemarbetet till. I och med en så låg värdering av hemarbetet som vi har i Sverige undervärderas den produktiva insats som hemarbetande småbarnsföräldrar faktiskt gör. Den insatsen borde verkligen uppvärderas. Jag vill hävda att det här förekommer en jätteinsats i det tysta.</textBlock>
  </contentBlock>
  <contentBlock page="0" id="i-2b764e97fd4c45a9">
    <textBlock id="i-f36796b55e99e4ba">Bengt Westerberg har inte talat om de marginella effekterna, säger han. Det är konstigt. I</textBlock>
    <textBlock id="i-3d09559f89228317">pressmeddelandet från socialdepartementet gällde diskussionen just att det inte är rimligt att fortsätta utbyggnaden av daghemmen därför att det skulle innebära en orättvisa mot de mammor som väljer att stanna hemma. Då är det ju fråga om en marginell kostnad.</textBlock>
  </contentBlock>
  <contentBlock page="0" id="i-d6603d154785d32c">
    <textBlock id="i-f2b8463c12d27133">Anf. 57 Socialminister BENGT</textBlock>
    <textBlock id="i-a39e69923b0b986b">WESTERBERG (fp):</textBlock>
  </contentBlock>
  <contentBlock page="0" id="i-69a5427825fc3568">
    <textBlock id="i-93c9959f3a192b7e">Fru talman! Låt mig först konstatera att det är alldeles självklart att om en person blir mer produktiv i arbetslivet och därmed får möjlighet till en bättre löneutveckling, kommer det också att påverka skatteinkomsterna. Detsamma gäller om man bidrar till vinst ute i näringslivet. Eftersom vi har vinst beskattning kommer det också att få statsfinansiella effekter. Detta är inte en samhällsekonomisk kalkyl. Jag skall gärna svara på en fråga som gäller den samhällsekonomiska kalkylen en annan gång. Men det är inte den jag har fått en fråga om, och det är inte den jag tar upp i mitt svar.</textBlock>
  </contentBlock>
  <contentBlock page="0" id="i-d0936669fbc6bf9d">
    <textBlock id="i-ab3000c5f833504d">Jag fick inte svar på min motfråga till Hugo</textBlock>
    <textBlock id="i-ba80786b568cdd5d">Hegeland om hur den hemarbetande bidrar till finansieringen av försvar, rättsväsende och skola.</textBlock>
    <textBlock id="i-98dfe4f3364ab989">Min bedömning är att om en kvinna är hemma och ser efter barnen lämnar hon inget bidrag till till detta. Det innebär att om hon förvärvsarbetar och betalar in skatt, kan man mycket väl se det som att de skattepengarna till väsentlig del, inte helt, kan användas för att subventionera de barnomsorgskostnader som följer av hennes förvärvsarbete.</textBlock>
  </contentBlock>
  <contentBlock page="0" id="i-3d3f090c4ec98042">
    <textBlock id="i-b5b8cb9070636972">Anf. 58 HUGO HEGELAND (m):</textBlock>
  </contentBlock>
  <contentBlock page="0" id="i-ac38d54576a736f5">
    <textBlock id="i-f31b75aa57d4baa5">Fru talman! Jag vill hävda att en hemarbetande visst bidrar till kostnader för försvar och rättsväsende indirekt. Om den marginella kostnaden -- det är ju den som är intressant, eftersom det talas om en fortsatt utbyggnad av daghem -- uppgår till över 100 000 kr., måste hemarbetets värde vara minst lika högt. Därutöver görs en rad andra insatser under den tid en förälder är hemma och tar hand om sina barn. Eftersom vi kom in på professorer i nationalekonomi kan jag nämna att Paul Samuelson, som har fått ekonomipriset till Nobels minne, hävdar att det arbete som utförs i hemmen är lika mycket värt som bruttonationalprodukten. Egentligen är det totala produktionsresultatet lika stort som bruttonationalprodukten, om vi räknar in det arbete och de tjänster som utförs i hemmet. Det visar också att man underskattar det värdet. Därför kommer man fram till att det är så oerhört lönsamt att bygga daghem, även på marginalen.</textBlock>
  </contentBlock>
  <contentBlock page="0" id="i-2e7892c9ab73020e">
    <textBlock id="i-e75a9c0c33469970">Anf. 59 Socialminister BENGT</textBlock>
    <textBlock id="i-b3ede0b53c43c8f5">WESTERBERG (fp):</textBlock>
  </contentBlock>
  <contentBlock page="0" id="i-ef19bb84da37884c">
    <textBlock id="i-e10d6eb6e17395cb">Fru talman! Jag skall gärna i något sammanhang diskutera hemarbetets värde och samhällsekonomiska kalkyler med Hugo</textBlock>
    <textBlock id="i-ffcc09474d11a756">Hegeland, men nu har jag försökt att svara på den fråga som Hugo Hegeland skriftligen har ställt till mig, och den gäller inte detta. Jag förstår uppriktigt sagt inte hur den hemarbetande bidrar till finansieringen av försvar, rättsväsende och skolor.</textBlock>
    <textBlock id="i-256930a66b7f66b2">Men den relevanta frågan vi skall ställa oss är: Ökar kostnaderna för försvar, rättsväsende och skolor därför att en kvinna tar steget från hemarbete till förvärvsarbete? Då tycker jag att det självklara svaret är nej. Det ökar inte. Försvaret är lika stort, rättsväsendet och skolverksamheten lika omfattande i bägge fallen.</textBlock>
  </contentBlock>
  <contentBlock page="0" id="i-ae69f01c5269d629">
    <textBlock id="i-02e97704defb63b1">Anf. 60 HUGO HEGELAND (m):</textBlock>
  </contentBlock>
  <contentBlock page="0" id="i-1bc13d17bc25d166">
    <textBlock id="i-74ee7aaf2f6adf41">Fru talman! Det gäller i så fall även pensionärer, alla barn osv. Den jämförelsen haltar faktiskt. Jag vill också hävda att man i svaret från departementet är inne på tankegångar om en fortsatt utbyggnad.</textBlock>
    <textBlock id="i-eaaca70898dedcb3">Nu hävdar socialministern att det är bra som det är.</textBlock>
    <textBlock id="i-cb5237e46d005a98">Det är inte fråga om någon subvention för dem som arbetar utanför hemmet, menar han. Men det är det ju faktiskt. Vi subventionerar småbarnsföräldrar för att de skall arbeta utanför hemmet och skaffa inkomster. Men vi subventionerar inte med ett enda öre dem som är hemma och tar hsnf om sina egna barn. Ändå står det i den proposition som socialministern överlämnade i går att det måste finnas barnomsorg utanför hemmet av god kvalitet för den som vill ha det och bättre ekonomiska möjligheter för den som så önskar att stanna hemma när barnen är små.</textBlock>
    <textBlock id="i-77338b0592e41c5a">Varför skall man ha dessa bättre ekonomiska möjligheter, om det är så bra redan nu, som socialministern påstår?</textBlock>
  </contentBlock>
  <contentBlock page="0" id="i-52af854d4fa3fab5">
    <textBlock id="i-5e1de4baab39a792">Anf. 61 Socialminister BENGT</textBlock>
    <textBlock id="i-e26ded7aa01fad41">WESTERBERG (fp):</textBlock>
  </contentBlock>
  <contentBlock page="0" id="i-e7c68f8363754c86">
    <textBlock id="i-04ba7894e0f6b373">Fru talman! Nu kom vi in på en helt annan fråga, nämligen om det är önskvärt att ge ett ekonomiskt bidrag som underlättar för de föräldrar som vill stanna hemma. Detta tycker jag vore mycket önskvärt. Det kostar en del pengar och är därför inte alldeles lätt att genomföra. Men så fort vi har resurser till det, tycker jag att det är viktigt att vi ökar de möjligheterna. Men det är en helt annan sak än frågan ifall de föräldrar som förvärvsarbetar -- eller de småbarnsmammor, som det i praktiken är frågan om -- bidrar eller inte till finansieringen av den barnomsorg som krävs för att de skall kunna förvärvsarbeta. Där är det min bestämda uppfattning att de skatter de betalar in är tillräckligt omfattande för att subventionera den barnomsorg som de tar i anspråk. Det är två helt olika problem som vi nu diskuterar.</textBlock>
  </contentBlock>
  <contentBlock page="0" id="i-fe80d04b352ed776">
    <textBlock id="i-f10079feb441c0f8">Anf. 62 HUGO HEGELAND (m):</textBlock>
  </contentBlock>
  <contentBlock page="0" id="i-729b5229e68e1144">
    <textBlock id="i-30291fcb0776e81d">Fru talman! Min lika bestämda uppfattning är att de inte bestrider de totala kostnaderna för det hemarbete som andra utför i och med att småbarnsföräldrar har barn på daghem. Vi får fortsätta den diskussionen, eftersom vi har klart annorlunda uppfattningar.</textBlock>
  </contentBlock>
  <contentBlock page="0" id="i-3430efb6740cda9e">
    <textBlock id="i-acaffa7955113ebb">Jag tycker ändå att Bengt Westerberg kunde fälla en tår för den orättvisa som här föreligger mellan dem som arbetar utan någon ersättning och dem som arbetar borta och får stora subventioner på marginaler upp till 110 000 kr.</textBlock>
  </contentBlock>
  <contentBlock page="0" id="i-20a6e942415188fa">
    <textBlock id="i-eb42f94508476d12">Jag läser just nu boken Trygghetssmaken av Annika</textBlock>
    <textBlock id="i-8d2cb14c4de594d4">Öhman. I den nämns att Bengt Westerberg som barn hade lätt för att gråta, framför allt när han läste Emil i Lönneberga, då Emil somnade i snöstormen bredvid den blodförgiftade, döende drängen. Som vuxen borde väl Bengt Westerberg kunna fälla en tår över den orättvisa behandlingen av hemmavarande föräldrar som tar hand om sina egna barn.</textBlock>
  </contentBlock>
  <contentBlock page="0" id="i-a239b284ec390b12">
    <textBlock id="i-fefa808485bcb9cf">Anf. 63 Socialminister BENGT</textBlock>
    <textBlock id="i-b419d0456f69d460">WESTERBERG (fp):</textBlock>
  </contentBlock>
  <contentBlock page="0" id="i-e58f819ca6f728d0">
    <textBlock id="i-edaf38a9d3682470">Fru talman! Jag tillåter mig att tycka att det är lättare att gråta över Emil än över det som Hugo</textBlock>
    <textBlock id="i-26a3c956878ffc19">Hegeland vill att jag skall gråta över.</textBlock>
  </contentBlock>
  <contentBlock page="0" id="i-47531687ea2863f4">
    <textBlock id="i-f37acc4cf25ce06e">Från moderat håll har man ofta framfört en tanke, som det i och för sig ligger mycket i, nämligen att man skall se på kostnader för barnomsorg som utgifter för inkomstens förvärvande. Om man valde att lägga hela subventionen på det viset, skulle man mycket tydligt se att det är bara den som har en förvärvsinkomst och därmed kostnader för barnomsorg som har någon inkomst att dra av denna kostnad ifrån. Frågan om hur barnomsorg skall subventioneras och finansieras är ett problem.</textBlock>
  </contentBlock>
  <contentBlock page="0" id="i-d556fa80d93d55d6">
    <textBlock id="i-fb3cdeffc2642a1d">Ett annat problem är hur man skall skapa bättre ekonomiska möjligheter för dem som väljer att stanna hemma under barnens småbarnsår.</textBlock>
  </contentBlock>
  <contentBlock page="0" id="i-4419498b0e43cfa6">
    <textBlock id="i-4408cbb2bc1e6e95">Det första problemet är vi på god väg att lösa. Jag hoppas att vi så snart som möjligt skall få full behovstäckning inom barnomsorgen.</textBlock>
  </contentBlock>
  <contentBlock page="0" id="i-cd9cd8e36596514c">
    <textBlock id="i-7b5e58510d4e1d8f">Det andra problemet återstår att lösa, och det kostar också en del pengar att göra det, men jag hoppas att vi skall få råd att så snart som möjligt komma till rätta med även detta problem.</textBlock>
  </contentBlock>
  <contentBlock page="0" id="i-18e97fe254889dbb">
    <textBlock id="i-326ccea1ba0b8e9a">Anf. 64 HUGO HEGELAND (m):</textBlock>
  </contentBlock>
  <contentBlock page="0" id="i-2af05eb64a7100e1">
    <textBlock id="i-1ad655a68e76a2ba">Fru talman! Jag är inte ledsen över att Bengt</textBlock>
    <textBlock id="i-e63c210fc9c4cdc5">Westerberg inte gråter över vad jag säger. Det finns de som presterat ett betydligt känslosammare resonemang.</textBlock>
  </contentBlock>
  <contentBlock page="0" id="i-e56b7ee87a28d347">
    <textBlock id="i-46d93f33cb4ba89f">Det finns en fråga som hör ihop med detta och som</textBlock>
    <textBlock id="i-aa2a21743f1b0796">Bengt Westerberg har uttryckt stor oro för. Om man gör det lättare för småbarnsföräldrar att vara hemma med någon form av barnomsorgspeng, skulle detta dränera arbetsmarknaden på den vårdpersonal som arbetar på t.ex. de kommunala daghemmen. Detta är också ett fullständigt ohållbart resonemang. Vi har ju en rörlig arbetsmarknad och vi har arbetslöshet. Därför är det för mig obegripligt hur detta kan vara den katastrof som det har framställts som i olika uttalanden av socialministern.</textBlock>
  </contentBlock>
  <contentBlock page="0" id="i-9fcdfa8df6a7f1ee">
    <textBlock id="i-8991af85459f4624">Anf. 65 Socialminister BENGT</textBlock>
    <textBlock id="i-09dc9b5e8c6a32d5">WESTERBERG (fp):</textBlock>
  </contentBlock>
  <contentBlock page="0" id="i-9a85eba22f9d0280">
    <textBlock id="i-61ce9db2711a252e">Fru talman! Hugo Hegeland vidgar nu denna diskussion, och gärna för mig.</textBlock>
  </contentBlock>
  <contentBlock page="0" id="i-4569fe34d590e7c9">
    <textBlock id="i-a6ac35107296455a">Det finns i dag många småbarnsmammor ute på arbetsmarknaden som gör utomordentligt värdefulla insatser, t.ex. inom äldre- och handikappomsorgen. Tanken på att dessa småbarnsmammor skulle dra sig tillbaka från arbetsmarknaden är för mig mycket oroande.</textBlock>
    <textBlock id="i-229d0c84c89b6fd8">Visserligen har vi tillfälligtvis arbetslöshet, men långsiktigt kommer det att bli ett stort problem att försörja svensk arbetsmarknad med arbetskraft.</textBlock>
  </contentBlock>
  <contentBlock page="0" id="i-45208656928bb6c0">
    <textBlock id="i-adff4183a29498f9">Det stora problemet längre in på 90-talet, inte minst inom äldre- och handikappomsorgen, kommer att bli personalförsörjningen. Om många av dessa småbarnsmammor drog sig tillbaka, skulle följderna för äldreomsorgen bli katastrofala.</textBlock>
    <textBlock id="i-bffcd3b4d5257fe9">Därför ligger det i samhällets, de äldres och de handikappades intressen att dessa småbarnsmammor är beredda att göra den insats på arbetsmarknaden som de i dag gör.</textBlock>
  </contentBlock>
  <contentBlock page="0" id="i-b3e0315d0febf1bc">
    <textBlock id="i-70bda5448608afe1">Anf. 66 HUGO HEGELAND (m):</textBlock>
  </contentBlock>
  <contentBlock page="0" id="i-376ee31e0d170822">
    <textBlock id="i-1426a6b89ab99660">Fru talman! Jag tror inte alls att det är någon katastrof om förvärvsarbetande småbarnsföräldrar drar sig tillbaka -- som Bengt Westerberg uttryckte saken -- för att arbeta i hemmet. I själva verket gör de en större arbetsinsats i hemmet. Det är ju inte bara fråga om barnomsorg, utan också om mycket annat. Man kan inte betrakta det som att dessa småbarnsföräldrar drar sig tillbaka från arbetsmarknaden, utan i själva verket drar de sig tillbaka för att utföra ännu större arbetsinsatser, som inte ersätts på något sätt, såvida inte dessa mammor har en generös man. Det kan ju tänkas, för sådana finns ju.</textBlock>
  </contentBlock>
  <contentBlock page="0" id="i-1a20e7a56ba31971">
    <textBlock id="i-ab109b7ba2988292">Det kan ju inte heller vara fråga om någon katastrof, eftersom man inte kan subventionera att människor skall arbeta på olika platser i samhället bara för att arbetsmarknaden inte annars skulle fungera.</textBlock>
  </contentBlock>
  <contentBlock page="0" id="i-a37b3d8c7a8ae635">
    <textBlock id="i-16e3eda60d2b6a25">Anf. 67 Socialminister BENGT</textBlock>
    <textBlock id="i-0978e21abc93f9f9">WESTERBERG (fp):</textBlock>
  </contentBlock>
  <contentBlock page="0" id="i-ae720fe357f0957d">
    <textBlock id="i-36af418ad15d32c3">Fru talman! Detta är närmast en fördelningsfråga.</textBlock>
    <textBlock id="i-621a97a25c199c07">Det är sant att den som är hemma kan göra mycket annat än att se efter barnen.</textBlock>
  </contentBlock>
  <contentBlock page="0" id="i-ad65f7b717819b75">
    <textBlock id="i-0e893ec62219fd0e">Häromdagen såg jag i en tidsstudie att det är också vad man faktiskt gör, dvs. den som förvärvsarbetar lägger lika mycket direkt tid på barnen som den som är hemma. En hemarbetande kan alltså göra mycket annat. Men detta kommer ju inte de gamla och handikappade till del, utan det har familjen själv nytta av. Man skall självfallet ha denna frihet att välja, men det kommer att bli ett problem för de äldre och handikappade som i dag är beroende av småbarnsmammors arbetsinsatser, ifall dessa mammor skulle dra sig tillbaka till hemmet och ägna sig mer åt familjen än vad de i dag gör.</textBlock>
  </contentBlock>
  <contentBlock page="0" id="i-8b09caf95ff93d7e">
    <textBlock id="i-f55b83f24523bfaa">Jag bara konstaterar att priset för en sådan utveckling skulle ytterst få betalas av många äldre och handikappade. Det ser inte jag som någon önskvärd utveckling.</textBlock>
  </contentBlock>
  <contentBlock page="0" id="i-808ee956f1032371"/>
  <contentBlock page="0" id="i-f24d78fd8dfbcac5">
    <textBlock id="i-ffcd068d86768607">Anf. 68 HUGO HEGELAND (m):</textBlock>
  </contentBlock>
  <contentBlock page="0" id="i-e48e7edf610fa31a">
    <textBlock id="i-7ec07d9d2a2b4b50">Fru talman! Om man så att säga byter arbetsmarknad och går från arbete utanför hemmet till arbete i hemmet, utför man även mycket annat -- det var Bengt Westerberg helt enig med mig om.</textBlock>
  </contentBlock>
  <contentBlock page="0" id="i-28fe73fac8b0a316">
    <textBlock id="i-a492108ac3ae8c60">Också hemmavarande småbarnsföräldrar kan ta hand om handikappade och äldre. De har möjlighet att sköta sina åldriga föräldrar, vilket de inte har om de arbetar utanför hemmet. Detta blir inte något större problem. Tvärtom, det blir flera sådana insatser, men dessa insatser värderas inte, utan de har kommit bort i debatten. Det förefaller precis som att de som gör en produktiv insats är de som subventioneras för att arbeta utanför hemmet, medan de som arbetar i hemmet inte får några subventioner, samtidigt som värdet av deras totala arbetsinsats underskattas.</textBlock>
  </contentBlock>
  <contentBlock page="0" id="i-79cadfc9d70d8b03">
    <textBlock id="i-1eecaaa3b536aa39">Anf. 69 Socialminister BENGT</textBlock>
    <textBlock id="i-a168c0b19bd2e94d">WESTERBERG (fp):</textBlock>
  </contentBlock>
  <contentBlock page="0" id="i-096a33dd73b972e1">
    <textBlock id="i-437364f936379dde">Fru talman! Låt oss konkretisera den här diskussionen.</textBlock>
  </contentBlock>
  <contentBlock page="0" id="i-7378acb985c369d4">
    <textBlock id="i-5f878a51f9386afe">Under valrörelsen besökte jag Flens sjukhem -- jag har skrivit om detta besök i några artiklar. Vid</textBlock>
    <textBlock id="i-fb7ea59687239082">Flens sjukhem är över en tredjedel av den kvinnliga personalen småbarnsmammor -- det är nästan bara kvinnor som arbetar där -- som är beroende av barnomsorg. Om det inte fanns någon barnomsorg eller om något annat gjorde att dessa småbarnsmammor var ointresserade av att arbeta på Flens sjukhem, vill jag fråga Hugo Hegeland:</textBlock>
    <textBlock id="i-6ef4b57a3df8654f">Hur skall man kunna ta hand om de gamla och ofta handikappade människorna på Flens sjukhem om denna tredjedel av personalen plötsligt försvinner därifrån?</textBlock>
  </contentBlock>
  <contentBlock page="0" id="i-41c6584727450041">
    <textBlock id="i-2e0eab2603d184fd">(Applåder)</textBlock>
  </contentBlock>
  <contentBlock page="0" id="i-d97b4fadf242a901">
    <textBlock id="i-1bcc4d0bb6139a22">Anf. 70 HUGO HEGELAND (m):</textBlock>
  </contentBlock>
  <contentBlock page="0" id="i-7b161562bddf1e48">
    <textBlock id="i-eb749d87231c2b3e">Fru talman! Vi har faktiskt en rörlig arbetsmarknad. Det är också fråga om vilken ersättning man betalar till dem som utför ett arbete.</textBlock>
    <textBlock id="i-814bee6c427f6970">Men här tror inte Bengt Westerberg på en marknadshushållning, för plötsligt blir det katastrof när det blir förändringar i arbetsmarknaden, när ett antal människor inom ett arbetsområde slutar. I</textBlock>
    <textBlock id="i-6f4b82e8ca135550">privata företag, t.ex. vid löpande band, är det för närvarande omställningar på gång. Det är klart att det tar en viss tid inann man fått fram ny arbetskraft. Jag kan inte se att detta skulle vara något som helst problem som motiverar en invändning mot att man underlättar för dem som vill arbeta i hemmet.</textBlock>
  </contentBlock>
  <contentBlock page="0" id="i-5b5c63be76ce2df9">
    <textBlock id="i-aeb503d1706f9d64">För övrigt visar SIFO-undersökningar att två tredjedelar av föräldrar till småbarn upp till tre år skulle vilja arbeta hemma, om det vore genomförbart med tanke på de ekonomiska förhållandena. Men eftersom skatterna är så höga och bostadskostnaderna ännu högre, har de inte råd. Därför tvingas bägge föräldrarna att arbeta utanför hemmet i stället för att dela upp arbetet.</textBlock>
  </contentBlock>
  <contentBlock page="0" id="i-59fd59a2193326bf">
    <textBlock id="i-fde4db5d8cd4b5b9">Anf. 71 Socialminister BENGT</textBlock>
    <textBlock id="i-65cfed149afee16d">WESTERBERG (fp):</textBlock>
  </contentBlock>
  <contentBlock page="0" id="i-ec4231ea7458f02a">
    <textBlock id="i-0ef72874c2be4892">Fru talman! Jag börjar nu förstå varför Hugo</textBlock>
    <textBlock id="i-5535dd04c968a933">Hegeland ställde denna fråga. Tanken är alltså att vi skall dra in subventionerna till barnomsorg och därmed barnomsorgen. Sedan skall vi betala de kvinnor som arbetar på Flens sjukhem och alla andra sjukhem i Sverige så mycket att de får råd att själva betala barnomsorg med sina beskattade pengar. Det som blir över är ungefär lika mycket som i dag. Det är den typen av omfördelning som</textBlock>
    <textBlock id="i-b36c95a0fa532540">Hugo Hegeland tänker sig. Han är inte beredd att säga att vi kan klara Flens sjukhem utan de kvinnor som i dag arbetar där.</textBlock>
  </contentBlock>
  <contentBlock page="0" id="i-91e1587a7c56fa8f">
    <textBlock id="i-43fa932c03788a2d">Anf. 72 HUGO HEGELAND (m):</textBlock>
  </contentBlock>
  <contentBlock page="0" id="i-210673652728bc1d">
    <textBlock id="i-098b80339a28509a">Fru talman! Nu excellerar Bengt Westerberg det förenklade resonemang som förekommer redan i svaret på min fråga. Det finns ju mekanismer i en marknadsekonomi som löser dessa problem. Där målar Bengt Westerberg en icke okänd potentat på väggen.</textBlock>
  </contentBlock>
  <contentBlock page="0" id="i-55c87abda0b89a06">
    <textBlock id="i-3cc84ef8119552b8">Det blir visserligen omställningsproblem. Jag hävdar personligen att man skall satsa på billigare former av barnomsorg, t.ex. familjedaghem. Då har man redan byggnaden, så man behöver inte bygga en massa nya daghem i fina parker.</textBlock>
  </contentBlock>
  <contentBlock page="0" id="i-a5f65c2ac50b0328">
    <textBlock id="i-9a09c48d731ce1ee">Jag ser fram emot denna undersökning.</textBlock>
    <textBlock id="i-008d538759cd58d7">Socialministern säger också i svaret att ''min bedömning är att den bild som den enkla kalkylen'' -- en enligt min uppfattning alldeles för enkel kalkyl -- ''ger snarast förstärks av att beräkningen görs på ett mer fullständigt sätt''. Jag får väl avvakta till detta fullständiga sätt presenteras. Då kan vi på nytt ta upp en diskussion.</textBlock>
  </contentBlock>
  <contentBlock page="0" id="i-8d5212f6f44f774a">
    <textBlock id="i-38607113ea930b20">Anf. 73 Socialminister BENGT</textBlock>
    <textBlock id="i-854074bb38e88bb5">WESTERBERG (fp):</textBlock>
  </contentBlock>
  <contentBlock page="0" id="i-718ffa661169124c">
    <textBlock id="i-5c178a04ddbeed94">Fru talman! Det är väl dags att avrunda denna diskussion. Jag vill bara konstatera att vi uppenbarligen har mycket olika värderingar i det här fallet. Min uppfattning är att även de småbarnsmammor som finns på svensk arbetsmarknad gör utomordentligt värdefulla insatser. Dessutom räcker den skatt som de betalar in till för att subventionera den barnomsorg som de tar i anspråk. Barnomsorgen frigör mer arbetskraft än den som binds inom barnomsorgen för att se till dessa småbarnsmammors barn. På denna punkt har</textBlock>
    <textBlock id="i-1b9cb7e45af340bc">Hugo Hegeland och jag uppenbarligen helt olika uppfattningar.</textBlock>
  </contentBlock>
  <contentBlock page="0" id="i-d0ed7f19fd05916d">
    <textBlock id="i-e59cd1a4447abb1f">Anf. 74 HUGO HEGELAND (m):</textBlock>
  </contentBlock>
  <contentBlock page="0" id="i-1fe76873cc73d01f">
    <textBlock id="i-03e3903e1e305aa2">Fru talman! Jag bestrider inte att förvärvsarbetande småbarnsföräldrar gör utomordentliga insatser på arbetsmarknaden.</textBlock>
    <textBlock id="i-cb5fbab7243d33a9">Därvidlag är vi av precis samma uppfattning. Men jag är övertygad om att de skulle göra ännu mer utomordentliga insatser om de fick arbeta i sitt eget hem, vilket två tredjedelar skulle vilja göra om det gick att klara ekonomiskt.</textBlock>
  </contentBlock>
  <contentBlock page="0" id="i-69d3d3eddccf9e15">
    <textBlock id="i-42e031a23243fa4a">Där ligger skillnaden. Då får man väl hitta på former som gör det billigare.</textBlock>
    <textBlock id="i-9140e5dc790a52c3">Barnomsorgskostnaderna i vårt land är dubbelt så höga som de i t.ex. Norge, och andra länder kommer inte i närheten av våra höga kostnader.</textBlock>
    <textBlock id="i-3f19e5b85d90fa67">Detta är därför enligt min uppfattning en viktig synpunkt på hur vi skall få resurserna att räcka till nu när de verkligen börjar bli knappa.</textBlock>
  </contentBlock>
  <contentBlock page="0" id="i-31fbc57c0374d3de">
    <textBlock id="i-23ee24e0a1cb4b67">Värderingen av de olika arbetsinsatserna skiljer sig på det sättet att jag vill höja värdet av de arbetsinsatser som förekommer i hemmet i jämförelse med motsvarande arbetsinsatser som utförs utanför hemmet. Det kan jag hålla med om.</textBlock>
  </contentBlock>
  <contentBlock page="0" id="i-d645bd56280ec084">
    <textBlock id="i-390cda58b26ef2fa">Anf. 75 Socialminister BENGT</textBlock>
    <textBlock id="i-5cef5b4edc3499ea">WESTERBERG (fp):</textBlock>
  </contentBlock>
  <contentBlock page="0" id="i-fb6867a9d35d09eb">
    <textBlock id="i-ff00dbc3dba790f8">Fru talman! Min uppfattning är att det för gamla och handikappade är oerhört viktigt att dessa småbarnsmammor finns ute på arbetsmarknaden och inte i hemmen. I hemmen kommer de handikappade och de gamla aldrig att få hjälp om inte Hugo Hegelands recept är att vi skall ta en tredjedel av de gamla på Flens sjukhem och fördela dem på de småbarnsmammor som i Hugo</textBlock>
    <textBlock id="i-3af123959c0485d5">Hegelands samhälle kommer att stanna hemma.</textBlock>
    <textBlock id="i-b312ede8ae3f8c66">Det samhället vill emellertid inte jag tillbaka till. Så var det förr i tiden, och det tycker jag inte var bra.</textBlock>
  </contentBlock>
  <contentBlock page="0" id="i-7842100ebfdfe9f3">
    <textBlock id="i-9184567c3e805bbd">Anf. 76 HUGO HEGELAND (m):</textBlock>
  </contentBlock>
  <contentBlock page="0" id="i-74fb95887cb0daf8">
    <textBlock id="i-5a7c536ac3282d33">Fru talman! Nu ställer Bengt Westerberg alternativet att arbeta utanför hemmet mot alternativet att arbeta i hemmet, och han säger att om man väljer det senare alternativet kan ingen ta hand om handikappade och gamla. Men de som arbetar i hemmet gör ju redan detta, eftersom samhället inte i tillräckligt stor utsträckning tar hand om handikappade och åldringar. Det är i stället tack vare de hemarbetandes insatser och äldres insatser som vi klarar det problemet. På det området är vi ju underförsörjda.</textBlock>
  </contentBlock>
  <contentBlock page="0" id="i-69b4b177f944e2e9">
    <textBlock id="i-e505b883df3bc07c">Detta är ytterligare ett exempel på hur man underskattar de insatser som görs av småbarnsföräldrar som är hemma och som sköter även andra handikappade, kanske grannar, eller äldre människor, framför allt äldre föräldrar.</textBlock>
    <textBlock id="i-3d6960cfa2bd09f5">Dessutom finns det givetvis andra, friska äldre människor som tar hand om detta. Detta är alltså insatser som man inte tror finns.</textBlock>
  </contentBlock>
  <contentBlock page="0" id="i-c4ee471b429cf9f9">
    <textBlock id="i-4ea37bef81ced3af">Överläggningen var härmed avslutad.</textBlock>
  </contentBlock>
  <contentBlock page="0" id="i-b42488449905ac48">
    <textBlock id="i-f2ade3456d98d163">10 § Svar på frågorna 1991/92:79 och 86 om barnbidraget m.m.</textBlock>
  </contentBlock>
  <contentBlock page="0" id="i-089ef41bb27205a8">
    <textBlock id="i-3508064f270e7f41">Anf. 77 Socialminister BENGT</textBlock>
    <textBlock id="i-3cb333339f7fd1d1">WESTERBERG (fp):</textBlock>
  </contentBlock>
  <contentBlock page="0" id="i-9f5e89d3e34fcf4b">
    <textBlock id="i-4ee5e7120f562e52">Fru talman! Margareta Viklund har frågat mig vilka regeringens argument är för att låta barnfamiljerna bära en så stor del av samhällets åtstramningar genom att dra in den beslutade barnbidragshöjningen och minska ersättningen i föräldraförsäkringen.</textBlock>
  </contentBlock>
  <contentBlock page="0" id="i-60d45cd9ed05c9ae">
    <textBlock id="i-615acb3a61fc0a57">Annika Åhnberg har frågat mig om regeringen avser att lämna förslag till riksdagen om höjda barnbidrag från årsskiftet 1991-1992.</textBlock>
  </contentBlock>
  <contentBlock page="0" id="i-175b91938b0685ce">
    <textBlock id="i-d4ce5bb53f4985bc">Jag besvarar frågorna i ett sammanhang.</textBlock>
  </contentBlock>
  <contentBlock page="0" id="i-810e0efcd801eed5">
    <textBlock id="i-553aa31dd4c97b42">Regeringen har tidigare i dag presenterat en proposition om den ekonomiska politikens inriktning. Mot bakgrund av problemen i svensk ekonomi, med bl.a. utebliven tillväxt under åren</textBlock>
    <textBlock id="i-ebd5a2578c3a8fce">1990--1992, en snabbt växande arbetslöshet och ökande budgetunderskott, är det självfallet regeringens strävan att föra en sådan ekonomisk politik att det åter kan bli tillväxt i ekonomin så att välfärd och sysselsättning kan tryggas. Resultaten av denna politik kan emellertid inte nås snabbt.</textBlock>
  </contentBlock>
  <contentBlock page="0" id="i-91d80cf30a97b477">
    <textBlock id="i-ca36cbaa8685517f">För att lindra effekterna på arbetsmarknaden av den tidigare regeringens misslyckanden föreslås omfattande arbetsmarknadspolitiska åtgärder, bl.a. för handikappade, liksom tidigareläggning av investeringar. Det är därför nödvändigt att i största möjliga utsträckning undvika andra ökningar av statens utgifter. Det är mot den bakgrunden regeringen har föreslagit bl.a. att den planerade barnbidragshöjningen skall skjutas upp ett år.</textBlock>
  </contentBlock>
  <contentBlock page="0" id="i-7083febe21255535">
    <textBlock id="i-299d6f7162f4fc82">Däremot är det inte aktuellt med någon minskning av ersättningen i föräldraförsäkringen.</textBlock>
    <textBlock id="i-a9c975cb0cf9b453">Utformningen av föräldraförsäkringen kan visserligen i ett senare skede komma att ses över, men då som ett led i den större omläggning av familjepolitiken som har aviserats i regeringsförklaringen.</textBlock>
  </contentBlock>
  <contentBlock page="0" id="i-0ca4604b4bd87de3">
    <textBlock id="i-539d58c64670424b">Anf. 78 MARGARETA VIKLUND (kds):</textBlock>
  </contentBlock>
  <contentBlock page="0" id="i-9c4aace6ab09a44e">
    <textBlock id="i-00c041039bc73ca5">Fru talman! Jag ber att få tacka socialministern för svaret.</textBlock>
  </contentBlock>
  <contentBlock page="0" id="i-69ee41904899761d">
    <textBlock id="i-60617a66335148dd">Under de senaste veckorna har det bl.a. i massmedia spekulerats om vilka åtstramningar, indragningar och besparingar som regeringen kan komma att presentera i syfte att få Sverige på rätt köl igen. En fråga har gällt en eventuell indragning av riksdagsbeslutet om att i januari 1992 höja barnbidraget med 85 kr. i månaden, och en annan har gällt en minskning av föräldraförsäkringen med</textBlock>
    <textBlock id="i-412c1ffe9bd3f12f">80 %.</textBlock>
  </contentBlock>
  <contentBlock page="0" id="i-1268fbd4f872f7a9">
    <textBlock id="i-103cd1374f517a51">Eftersom detta har varit utkastade frågor och påståenden som oftast inte har fått några svar är jag tacksam för att socialministern i dag har givit besked. Jag tror också att beskedet när det gäller föräldraförsäkringen glädjer många.</textBlock>
  </contentBlock>
  <contentBlock page="0" id="i-17277a642cf7bef1">
    <textBlock id="i-8ad145dc6acd3ac5">Många upplever nämligen den ekonomiska situationen generellt sett som instabil och oroande just nu, och den oron kanske framför allt barnfamiljerna känner och på olika sätt också ger uttryck för. Diskussionen i massmedia om den uteblivna höjningen av barnbidraget och sänkningen av föräldraförsäkringen har inte precis gjort situationen lugnare för dem, eftersom t.ex.</textBlock>
    <textBlock id="i-3b5f0465c82bc75b">beslutet om höjningen av barnbidraget skulle kompensera den ökade boendekostnaden, och höjningen av barnbidraget har ju blivit uppskjuten en gång tidigare. Jag hoppas att det inte är en orsak eller ett argument för att inte nu höja barnbidraget.</textBlock>
    <textBlock id="i-cecd196d1867c60a">Det är ju inte säkert att det går lättare att höja barnbidraget senare. Detta visar den nu uppkomna situationen.</textBlock>
  </contentBlock>
  <contentBlock page="0" id="i-9150b6555d0bc531">
    <textBlock id="i-0ac50040cd72a09e">Boendekostnaderna för barnfamiljerna, som har utretts noga i många sammanhang, tycks inte heller minska genom den aviserade minskningen av ränteavdragen, utan i stället öka. Den utlovade sänkningen av matmomsen med 5 %, som bl.a.</textBlock>
    <textBlock id="i-349ffe38b2c4feef">skulle hjälpa upp barnfamiljernas ekonomi, håller enligt massmedia redan på att ätas upp. De stora grossisterna har aviserat prisökningar på mellan 2</textBlock>
    <textBlock id="i-2ab003946f199d5c">och 2,5 %, och sänkningen av matmomsen är således ingen garanti för att barnfamiljernas ekonomi förbättras.</textBlock>
  </contentBlock>
  <contentBlock page="0" id="i-40ebe10d3700c812">
    <textBlock id="i-cef11da9fdc31589">Även om ekonomin är hårt ansträngd är det viktigt att barnfamiljerna inte får en känsla av att det är de som står i frontlinjen för de ekonomiska nedskärningarna.</textBlock>
  </contentBlock>
  <contentBlock page="0" id="i-caef58bd96f3f1cb">
    <textBlock id="i-8d4a5d4b29a5b251">Anf. 79 ANNIKA ÅHNBERG (v):</textBlock>
  </contentBlock>
  <contentBlock page="0" id="i-d98e36690eee563d">
    <textBlock id="i-27d09de69fc2d3f3">Fru talman! Jag ber att få tacka för svaret på min fråga, ett svar som jag naturligtvis inte är nöjd med.</textBlock>
  </contentBlock>
  <contentBlock page="0" id="i-d4c3ecec44b2f6eb">
    <textBlock id="i-04a9deef96d9d788">I den proposition om den ekonomiska politiken som regeringen har lämnat i dag utlovar man en valfrihetsrevolution inom välfärden. Jag vet inte om man menar att detta förslag är ett led i denna revolution, men jag vet alldeles bestämt att för de många barnfamiljer som faktiskt har en ansträngd ekonomi och som får en alltmer ansträngd ekonomi när vi får högre arbetslöshet och en ekonomisk kris betyder detta en minskad valfrihet.</textBlock>
  </contentBlock>
  <contentBlock page="0" id="i-52adcce277fc9f37">
    <textBlock id="i-d0bb400c7df48b85">Före valet mötte oss folkpartiet liberalernas budskap om att befria Sverige på många affischer och plakat, men jag kan inte påminna mig att jag någonstans såg det konkretiserat i att det var barnbidragshöjningen vi skulle befrias från.</textBlock>
  </contentBlock>
  <contentBlock page="0" id="i-21d7f3ae588d9b39">
    <textBlock id="i-3e2a134034d890ed">Den ekonomiska kris vi nu förvisso befinner oss i var inte okänd före valet. Jag tycker att den nuvarande regeringen försöker låtsas som om de ekonomiska problemen nu kommer ramlande ner från himlen, men vi har i den här församlingen länge diskuterat dem och försökt hitta åtgärder mot dem. Jag menar att man före valet kunde ha redovisat att detta var en av de åtgärder man tänkte vidta.</textBlock>
  </contentBlock>
  <contentBlock page="0" id="i-8223d53ca62903a4">
    <textBlock id="i-53455043e7052566">När regeringen så tydligt talar om för andra grupper att man avser förbättra deras ekonomi, måste det tyda på att man tycker att just barnfamiljerna har tillräckligt god ekonomi för att betala det här höga priset. Man kunde t.ex. vänta med att avskaffa omsättningsskatten på aktier, man kunde vänta med att befria arbetande kapital från skatt, och man kunde ytterligare framåt i tiden skjuta avskaffandet av förmögenhetsbeskattningen. Men man valde just den här åtgärden, och det visar vilka grupper den nya regeringen solidariserar sig med och vilka man inte solidariserar sig med.</textBlock>
  </contentBlock>
  <contentBlock page="0" id="i-1dbe4ea7d5ed3c87">
    <textBlock id="i-d747d2d9f3abc718">Anf. 80 Socialminister BENGT</textBlock>
    <textBlock id="i-7150160efd6a0057">WESTERBERG (fp):</textBlock>
  </contentBlock>
  <contentBlock page="0" id="i-ee531df2a06a1bcf">
    <textBlock id="i-ef037e4e0606eec4">Fru talman! Det där är ett missförstånd om de ekonomiska sambanden. När vi har en svag ekonomisk utveckling och rekord i konkurser, när en tredjedel av börsföretagen går med förlust och vi har mycket stora problem i näringslivet, vilket i sin tur tar sig uttryck i en växande arbetslöshet, då kan inte en regering sitta med armarna i kors och tro att barnbidragshöjningar och liknande åtgärder löser de problemen, utan vi måste till varje pris försöka skapa ett bättre näringsklimat. Det gör vi bl.a. genom att sänka förmögenhetsskatten på arbetande kapital i småföretag och genom en rad åtgärder som presenteras i propositioner under den här veckan.</textBlock>
  </contentBlock>
  <contentBlock page="0" id="i-ff38b51c85c9e3c8">
    <textBlock id="i-05f2071e973f5cf0">Detta, tillsammans med arbetsmarknadspolitiska åtgärder, gör emellertid att vi inte har råd med en del saker som vi i och för sig hade velat genomföra nu vid årsskiftet. Det hade funnits alternativa besparingar om vi hade haft längre tid. Men vi har haft ganska kort om tid på oss att utforma den här ekonomiska politiken, och det har därför blivit nödvändigt att skjuta på de utgiftsökningar som skulle ha inträffat men som det har varit möjligt att skjuta ett år framåt i tiden. Barnbidragshöjningen är ett sådant exempel.</textBlock>
  </contentBlock>
  <contentBlock page="0" id="i-e85eb7630f417023">
    <textBlock id="i-28f05b5753d63aa9">Vi hade naturligtvis -- om vi hade haft längre tid på oss -- t.ex. kunnat göra förändringar i sjukförsäkringen, vilket hade slagit på ett annat sätt för många fler människor än vad barnbidragshöjningen gör. Men det tar tid att utforma de förslagen, och därför kan de inte genomföras förrän 1993. I det korta perspektivet har vi fått ta till de åtgärder som har funnits tillgängliga.</textBlock>
  </contentBlock>
  <contentBlock page="0" id="i-82a4dd694810bc83">
    <textBlock id="i-0d00ceae6436e946">Vi hoppas att de åtgärder vi nu genomför dels skall lindra effekterna på arbetsmarknaden -- det utgår vi från --, dels skall se till att vi får bättre fart på svensk ekonomi så att vi på det sättet kan trygga välfärd och sysselsättning.</textBlock>
  </contentBlock>
  <contentBlock page="0" id="i-fa907f580651aff3">
    <textBlock id="i-7cdc91bf06daf987">Anf. 81 MARGARETA VIKLUND (kds):</textBlock>
  </contentBlock>
  <contentBlock page="0" id="i-bcbab648d5316ebf">
    <textBlock id="i-9d715acc702d0a00">Fru talman! Det är mycket viktigt att de signaler regeringen nu sänder ut till barnfamiljerna går i positiv riktning. Jag tror nämligen, som jag sade förut, att det är väldigt många som känner sig osäkra inför den situation som har uppstått och som uppstår. Dessa människor vet och vi vet att det i dag är kris i Sverige, och de är säkert -- liksom vi alla --</textBlock>
    <textBlock id="i-00e2f92ac6dbfc5e">beredda att göra vad de kan för att rätta till den situationen.</textBlock>
  </contentBlock>
  <contentBlock page="0" id="i-1ea29d8a473ad9c0">
    <textBlock id="i-52c4b75f1a408ed1">Men jag tror att det är viktigt att de signaler regeringen sänder ut inte bara riktar in sig mot barnfamiljerna, så att de får känna att de skall gå i frontlinjen för nedskärningarna. Det vore nämligen ett olyckligt budskap.</textBlock>
  </contentBlock>
  <contentBlock page="0" id="i-963aaa8762d5cc40">
    <textBlock id="i-07b827bbe25e5c85">Anf. 82 ANNIKA ÅHNBERG (v):</textBlock>
  </contentBlock>
  <contentBlock page="0" id="i-e87c8629786abb72">
    <textBlock id="i-e2660843ab3565dd">Fru talman! Riksdagen hade ju beslutat om denna höjning av barnbidraget. Det är alltså en höjning som människor har haft anledning att förvänta sig att den skulle infrias. Det är därför det är så allvarligt att det nu kommer ett nytt förslag om att beslutet skall rivas upp. Det handlar i statsbudgeten -- om jag har förstått dagens proposition riktigt -- om ungefär 2 miljarder kronor i en totalbudget som ju i alla fall ligger en avsevärd bit över 450 miljarder.</textBlock>
  </contentBlock>
  <contentBlock page="0" id="i-83c12b150a3efeca">
    <textBlock id="i-941c0263ff480d6e">Jag vägrar att acceptera att det inte finns någon möjlighet att hitta sätt att på andra områden spara in dessa 2 miljarder kronor. Om det är så att det bara är regeringens oförmåga att hitta alternativ som har givit upphov till det här resultatet, skall jag gärna stå till förfogande för att hjälpa till att hitta andra besparingar på 2 miljarder kronor, som gör att barnfamiljerna kan få den höjning av barnbidraget som riksdagen faktiskt har beslutat att de skulle få.</textBlock>
  </contentBlock>
  <contentBlock page="0" id="i-a943d28c5d56e96f">
    <textBlock id="i-8ff78950c410e26e">Jag vill åter en gång säga att detta enligt min uppfattning visar på en oerhörd nonchalans och på en brist på förståelse för barnfamiljernas situation som jag tycker är oacceptabel.</textBlock>
  </contentBlock>
  <contentBlock page="0" id="i-150f9beddb34d375"/>
  <contentBlock page="0" id="i-98ca21acfdd5e52d">
    <textBlock id="i-e353651ed3711f01">Anf. 83 Socialminister BENGT</textBlock>
    <textBlock id="i-b8c2c1be6693a77d">WESTERBERG (fp):</textBlock>
  </contentBlock>
  <contentBlock page="0" id="i-9b9fbd8883945817">
    <textBlock id="i-2afab6ba286fcad0">Fru talman! Uppskjutningen av barnbidragshöjningen är inte den enda åtgärd regeringen föreslår, utan vi föreslår också en rad andra åtgärder. Vi har kammat igenom budgeten så gott vi har kunnat och tittat på vad man kan göra med mycket kort varsel. Det är trist om Annika</textBlock>
    <textBlock id="i-e4f2ca3d5fd99612">Åhnberg har uppslag som vi inte har tagit fasta på, men vi har inte hittills av vänsterpartiets agerande i riksdagen kunnat få särskilt många idéer om vad man skall spara på. Det enda förslag Annika</textBlock>
    <textBlock id="i-e4458018e48101d6">Åhnberg från talarstolen nämnde tidigare var att man skulle skjuta upp de skattesänkningar som vi bedömer som nödvändiga för att få i gång svenskt näringsliv.</textBlock>
  </contentBlock>
  <contentBlock page="0" id="i-97aafa400922776a">
    <textBlock id="i-41b235a79a1b7e4b">Det är ju dess värre så att varje besparing, varje nedskärning och varje uppskov man beslutar om innebär att man går emot ett tidigare beslut. Om vi inte hade beslutat om det, hade det heller inte kallats besparing eller uppskov. När vi t.ex. föreslår en höjning av egenavgifterna i arbetslöshetsförsäkringen eller andra besparingar, som också ligger i paketet, innebär också det att vi går emot tidigare beslut i riksdagen. Det är det enda sättet som finns att skapa utrymme för nödvändiga skattesänkningar i syfte att förbättra näringsklimatet i Sverige.</textBlock>
  </contentBlock>
  <contentBlock page="0" id="i-5fb996475a47f612">
    <textBlock id="i-015008a6ffd738d7">Anf. 84 MARGARETA VIKLUND (kds):</textBlock>
  </contentBlock>
  <contentBlock page="0" id="i-dd76e17550def507">
    <textBlock id="i-43d3bbc7ab9efa2b">Fru talman! Tror socialministern att det finns någon garanti för att barnbidraget kan höjas om ett år, eller när har man tänkt sig genomföra höjningen?</textBlock>
  </contentBlock>
  <contentBlock page="0" id="i-a4d4b89797a9d366">
    <textBlock id="i-81e0677596a50886">Anf. 85 ANNIKA ÅHNBERG (v):</textBlock>
  </contentBlock>
  <contentBlock page="0" id="i-8c0736863f59f73e">
    <textBlock id="i-ea3da71a2a7aaef4">Fru talman! Det förvånar mig absolut inte att socialministern inte har funnit några alternativ i vänsterpartiets motioner. Det skulle förvåna mig mycket mer om den nuvarande regeringen över huvud taget hade studerat de motionerna i något seriöst syfte att hitta förslag. Men förslagen finns ändå där.</textBlock>
  </contentBlock>
  <contentBlock page="0" id="i-fbcb9c50fa5dd799">
    <textBlock id="i-35f824acc51c77fd">Det är ingen idé att förlänga den här debatten. Min fråga skrevs innan detta var ett faktiskt förslag, medan det ännu var något som bara diskuterades. I</textBlock>
    <textBlock id="i-5f69aa45f87c56f1">dag är det ett förslag som ligger på riksdagens bord.</textBlock>
    <textBlock id="i-c572a7aae0e0eab2">Jag kan bara än en gång upprepa att jag känner en mycket stor besvikelse över att regeringen väljer att göra åtstramningar i budgeten på det här sättet, genom att ta ifrån barnfamiljerna den höjning som riksdagen faktiskt hade beslutat om att genomföra.</textBlock>
  </contentBlock>
  <contentBlock page="0" id="i-3e887821a26e9334">
    <textBlock id="i-817db7a05d2d5b69">Jag tror att många nu förstår att den rivstart för</textBlock>
    <textBlock id="i-b27d329abc907a57">Sverige som den nuvarande regeringen har utlovat verkligen kommer att riva i skinnet på många i det här landet.</textBlock>
  </contentBlock>
  <contentBlock page="0" id="i-34234820c74415b2">
    <textBlock id="i-1f5df35459273035">Anf. 86 Socialminister BENGT</textBlock>
    <textBlock id="i-691db8e901daea00">WESTERBERG (fp):</textBlock>
  </contentBlock>
  <contentBlock page="0" id="i-7d70fe4cd5d488f3">
    <textBlock id="i-e1e5f5191d507de4">Fru talman! Jag noterar att Annika Åhnberg inte är förvånad över att jag inte har hittat några konkreta förslag i vänsterpartiets motioner. Det är inte jag heller. På den punkten är vi överens.</textBlock>
  </contentBlock>
  <contentBlock page="0" id="i-7aff7cb17173af98">
    <textBlock id="i-1d564e4bd82e8578">Vår avsikt är naturligtvis att barnbidragshöjningen skall genomföras 1993. I det perspektivet kan vi få fram andra besparingar, besparingar som vi egentligen hellre hade velat genomföra nu. Men tiden har inte medgivit att vi lägger fram dessa förslag för riksdagen nu och att vi därmed nu kunde få igenom dem här i riksdagen. Det är därför vi har genomfört detta. Det är självklart att det -- inte minst för mig som socialminister -- är smärtsamt att genomföra detta uppskov. Jag har också varit med i en tidigare uppgörelse i riksdagen där vi har beslutat om denna barnbidragshöjning.</textBlock>
  </contentBlock>
  <contentBlock page="0" id="i-9b56ace7eccc917d">
    <textBlock id="i-202421fbdc2903db">Det är alltså inget enkelt politiskt steg att ta, men jag har sett det som nödvändigt att gå med på detta i ett läge när vi måste genomföra omfattande arbetsmarknadspolitiska insatser, inte minst för handikappade, och när vi måste få fart på svenskt näringsliv för att långsiktigt klara sysselsättning och välfärd.</textBlock>
  </contentBlock>
  <contentBlock page="0" id="i-ec789cfba15e94f2">
    <textBlock id="i-af8c6b1ecb9b0d59">Anf. 87 ANNIKA ÅHNBERG (v):</textBlock>
  </contentBlock>
  <contentBlock page="0" id="i-943ab35071a282d4">
    <textBlock id="i-170497a789a5845d">Fru talman! Socialministern har all anledning att tycka att just det här beslutet är särskilt smärtsamt, eftersom den här barnbidragshöjningen var avsedd att mildra de negativa effekterna av den skatteomläggning som folkpartiet genomförde tillsammans med socialdemokraterna. Det finns alltså verkligen anledning just för socialministern och hans parti att tycka att detta är ett mycket smärtsamt beslut.</textBlock>
  </contentBlock>
  <contentBlock page="0" id="i-6cde8d38d7b307ad">
    <textBlock id="i-98d0501debbdd2ec">Jag vill bara upprepa vad jag sade tidigare: Den ekonomiska krisen är ingenting som har inträffat efter valet. Vi hade redan före valet kunnat få klart för oss att detta var en av de åtgärder som partierna ingående i den nya regeringen skulle komma att vidta i sina höga ambitioner att öka människors frihet i det här landet. Jag tror att många hade uppskattat att få det beskedet före valet.</textBlock>
  </contentBlock>
  <contentBlock page="0" id="i-6bee83b3ab09edf4">
    <textBlock id="i-1750715dd07b41e3">Anf. 88 Socialminister BENGT</textBlock>
    <textBlock id="i-1a23814a0fceca6d">WESTERBERG (fp):</textBlock>
  </contentBlock>
  <contentBlock page="0" id="i-95f54269f74351c4">
    <textBlock id="i-6f3c613b4c5d5339">Fru talman! Jag tror att få partier och få politiker mer än folkpartiet liberalerna och jag själv inför valet talade om hur kärvt det var i svensk ekonomi och att det skulle komma att krävas en hel del kärva beslut för att vi skall få ordning på ekonomin.</textBlock>
  </contentBlock>
  <contentBlock page="0" id="i-58dbd6bb27c6d0ef">
    <textBlock id="i-07269c81b4d36d34">Sanningen är den att man inte bara negativt kan kritisera de förslag som läggs fram, utan man måste också ha alternativ att komma med. Annika</textBlock>
    <textBlock id="i-864ab9588ffee971">Åhnberg har inga alternativ att komma med om hur vi skall få fart på svenskt näringsliv. Det är det som skiljer oss. Den som inte som politiker är beredd att fatta också en del kärva beslut, en del politiskt svåra beslut, kan inte regera landet. Det är därför jag har den roll jag har och Annika Åhnberg har den hon har.</textBlock>
  </contentBlock>
  <contentBlock page="0" id="i-a5cec207209609ff">
    <textBlock id="i-0a1b15cb64f48ac4">Anf. 89 ANNIKA ÅHNBERG (v):</textBlock>
  </contentBlock>
  <contentBlock page="0" id="i-03692a7107764032">
    <textBlock id="i-7d0955526cd6e88e">Fru talman! Jag tror att det för litet väl långt att använda den här frågestunden till att gå igenom de förslag som vänsterpartiet kommer att lägga fram med anledning av den proposition som regeringen i dag har lämnat till riksdagen. Men jag kan förklara för socialministern att vi kommer att lämna sådana förslag. Jag skall gärna själv se till att socialministern får del av denna motion. Han kommer då att finna att den också innehåller förslag som avser att förbättra möjligheterna för och se till att vi får en utveckling av det svenska näringslivet.</textBlock>
  </contentBlock>
  <contentBlock page="0" id="i-6ac6c068c8c57b9f">
    <textBlock id="i-faf5072853c054a8">Anf. 90 Socialminister BENGT</textBlock>
    <textBlock id="i-cb8b0ebd426e442d">WESTERBERG (fp):</textBlock>
  </contentBlock>
  <contentBlock page="0" id="i-46018e12da8a615f">
    <textBlock id="i-fcb3fa9220a867ef">Fru talman! Då kan jag bara konstatera att jag ser fram emot de förslag som vänsterpartiet kommer att presentera, som innebär besparingar i utgifter men inte att man upphäver tidigare beslut i riksdagen.</textBlock>
  </contentBlock>
  <contentBlock page="0" id="i-d37f17c79811b779">
    <textBlock id="i-3a7f68ba0550354f">Överläggningen var härmed avslutad.</textBlock>
  </contentBlock>
  <contentBlock page="0" id="i-a699589e0c116f9e">
    <textBlock id="i-70c424fcea71e26e">f24 &gt; </textBlock>
  </contentBlock>
  <contentBlock page="0" id="i-896158cb5a09c7ed">
    <textBlock id="i-6d6ce64e72530faf">11 § Svar på fråga  1991/92:60 om fotbolls-EM</textBlock>
    <textBlock id="i-f802f8c5f1b8157b">och polisresurserna</textBlock>
  </contentBlock>
  <contentBlock page="0" id="i-d44a3e8e05b683d4">
    <textBlock id="i-d7ac57b8bbc9e73d">Anf. 91 Justitieminister GUN HELLSVIK</textBlock>
    <textBlock id="i-326387a1e78c0589">(m):</textBlock>
  </contentBlock>
  <contentBlock page="0" id="i-828553a86d5e4822">
    <textBlock id="i-d13124af5b3ae7f7">Fru talman! Ingbritt Irhammar har frågat mig vilka åtgärder jag ämnar vidta så att allmän ordning och rättstrygghet för medborgarna kan upprätthållas på ett tillfredsställande sätt i anledning av det europeiska mästerskapet i fotboll, sommaren 1992.</textBlock>
  </contentBlock>
  <contentBlock page="0" id="i-c46912c9842fc661">
    <textBlock id="i-92abe49eba207a61">Det är riktigt att fotbolls-EM kommer att bli resurskrävande för polisen. Den polisiära insatsen kommer säkert att få återverkningar på annan polisverksamhet. Det är en uppgift för polismyndigheterna att själva avgöra hur den allmänna ordningen och säkerheten skall upprätthållas.</textBlock>
  </contentBlock>
  <contentBlock page="0" id="i-44a874af7abb2251">
    <textBlock id="i-d8a81aa289b8d1e6">Jag vet att polisen har gjort mycket noggranna överväganden när det gäller bl.a. personalbehovet inför nästa sommar. Rikspolisstyrelsen har i samråd med de berörda polismyndigheterna bedömt att det från polisiär synpunkt skall gå att genomföra fotbolls-EM. Det kommer att medföra en temporär neddragning av annan polisverksamhet, men den allmänna ordningen och rättstryggheten skall inte äventyras. Genom omprioriteringar kommer personal att frigöras för de mest akuta polisuppgifterna under denna period.</textBlock>
  </contentBlock>
  <contentBlock page="0" id="i-db0e254a8292d138">
    <textBlock id="i-0668e53c3a6b8620">Det är därför min bestämda uppfattning att polisen kommer att klara medborgarnas berättigade krav på att allmän ordning och rättstrygghet upprätthålls på ett tillfredsställande sätt även på andra håll än runt fotbollsarenorna sommaren 1992.</textBlock>
  </contentBlock>
  <contentBlock page="0" id="i-e83c6c537b1ab659">
    <textBlock id="i-af75024a2e78283c">Anf. 92 INGBRITT IRHAMMAR (c):</textBlock>
  </contentBlock>
  <contentBlock page="0" id="i-3a29ebeb2bd0aa46">
    <textBlock id="i-0eeef08f3177b74c">Fru talman! Jag vill börja med att tacka för svaret, men jag är inte lika övertygad som justitieministern om att polisen verkligen kommer att klara de väldigt berättigade och allvarliga kraven på att upprätthålla allmän ordning och rättstrygghet under den långa tid det gäller, dels under fotbolls-</textBlock>
    <textBlock id="i-8593e8cf041e8e40">EM och dels före och efter. Visserligen har det förekommit samråd mellan rikspolisstyrelsen och andra berörda polismyndigheter, så som det står i svaret, men jag känner en mycket större oro för att detta inte lyckas.</textBlock>
  </contentBlock>
  <contentBlock page="0" id="i-c44fbea5e9280388">
    <textBlock id="i-1347214c1f311315">Vi ser med glädje på vad fotbolls-EM betyder för alla dem som sett fram emot det och när det gäller allt vad det kan ge landet i fråga om turister som kommer hit och i fråga om att det kan ge upphov till en bra syn på Sverige om vi kan sköta det hela.</textBlock>
    <textBlock id="i-d7aaccea6cae1d6c">30 miljoner människor kommer att se tävlingarna på TV, har jag fått höra, och det kan verkligen öka intresset för vårt land.</textBlock>
  </contentBlock>
  <contentBlock page="0" id="i-b6aea32570bd828e">
    <textBlock id="i-5987c27fc60199d1">Men jag kan också se framför mig kravaller, förstörelse, rån och stölder och annat som det kommer att bli svårt att ta hand om. Jag har därför velat lyfta fram två idéer och förslag som jag tidigare har ventilerat med några andra.</textBlock>
  </contentBlock>
  <contentBlock page="0" id="i-89bc30b18f8474a5">
    <textBlock id="i-617756706156258d">Det ena gäller hur vi kan hjälpa till att se till så att poliserna inte tar ut sin berättigade semester i samband med tävlingarna. Som det ser ut nu skall de ta ut sin semester i juli och augusti, och det kommer att innebära att 50 % av poliserna faktiskt inte kommer att tjänstgöra under de månaderna.</textBlock>
    <textBlock id="i-284480662dac2b38">Detta ser jag som en stor fara. Jag känner att regeringen skulle kunna göra någonting här. Jag skulle vilja ha en kommentar till detta.</textBlock>
  </contentBlock>
  <contentBlock page="0" id="i-115b69b0d8ddceaf">
    <textBlock id="i-3696cc7396c24285">Den andra frågan är om vi kan använda oss av beredskapspoliser på något sätt. Jag har fått idéer om detta framfört till mig. Vi skulle kanske kunna använda oss av dem om vi gjorde vissa lagförändringar.</textBlock>
  </contentBlock>
  <contentBlock page="0" id="i-a670f822150b24e3">
    <textBlock id="i-55acc5c8561507a8">Anf. 93 Justitieminister GUN HELLSVIK</textBlock>
    <textBlock id="i-12444d658e646742">(m):</textBlock>
  </contentBlock>
  <contentBlock page="0" id="i-faaef3b8ee322704">
    <textBlock id="i-fbdab966c6e5fea2">Fru talman! När det gäller frågan om semesteruttag känner jag till att det för närvarande pågår diskussioner mellan parterna om den saken. Det sker alltså från arbetsgivar- och arbetstagarsidan.</textBlock>
    <textBlock id="i-75094a7dcd35d02b">Det innebär, som Ingbritt Irhammar säkert förstår, att jag inte bör föregripa resultatet av det arbetet med något uttalande.</textBlock>
  </contentBlock>
  <contentBlock page="0" id="i-8d0c9496003995fa">
    <textBlock id="i-ba2edc51065ca571">När det gäller den andra frågan om inkallande av beredskapspoliser, fordrar lagstiftningen att detta skall vara kopplat till försvarsberedskapen. Det är alltså inte möjligt att med nuvarande regler använda beredskapspoliser i det här sammanhanget, inte ens som en tillfällig förstärkning. För detta fordras det en lagändring.</textBlock>
  </contentBlock>
  <contentBlock page="0" id="i-2c0d1857af4fcb9b">
    <textBlock id="i-be4fb267f20dac6d">Frågan har också andra aspekter.</textBlock>
    <textBlock id="i-ebf0cc6fe92cb156">Beredskapspolisen är i dag inte utbildad för att lösa polisuppgifter i fredstid.</textBlock>
  </contentBlock>
  <contentBlock page="0" id="i-d294cf14708de06a">
    <textBlock id="i-7e836a9699bc96ec">Jag kan dessutom nämna för Ingbritt Irhammar att jag själv har tittat på litet olika alternativ, inte bara beredskapspolis utan även andra möjligheter, men funnit att vi har lagliga hinder att använda något annat än vår ordinarie polis.</textBlock>
  </contentBlock>
  <contentBlock page="0" id="i-827a69a96df5b634">
    <textBlock id="i-c91c21a6b62b6d03">Anf. 94 INGBRITT IRHAMMAR (c):</textBlock>
  </contentBlock>
  <contentBlock page="0" id="i-416226215b3813b2">
    <textBlock id="i-da7d6394be7c5155">Fru talman! Jag är väl medveten om att vi enligt dagens lagtext inte kan använda oss av beredskapspolis. Man tänjde tydligen på de regler som finns i dag när det uppstod behov av att använda beredskapspolisen under Gulf-krisen. Då lyckades man finna vägar för detta. Jag förstår att det skulle behövas en lagändring. Om vi skulle kunna ha någon nytta av beredskapspolisen skulle en sådan lagändring behöva ske snabbt för att de utbildningsinsatser som krävs skall kunna sättas in.</textBlock>
    <textBlock id="i-1f43e7b039957274">Jag skulle vilja att vi inte släpper tanken på detta helt och hållet. Är justitieministern beredd att titta vidare på den här möjligheten att snabbt kunna införa lagändringar? Även om vi inte hinner med den nu till fotbolls-EM kommer det kanske andra idrottsarrangemang eller andra sammanhang där vi kanske skulle behöva detta. Jag tycker att frågan är värd att titta vidare på.</textBlock>
  </contentBlock>
  <contentBlock page="0" id="i-0f7fb8cd9a538e9b">
    <textBlock id="i-66eedf1981d8aa9d">När det gäller den andra frågan om att arbetsgivarsidan och arbetstagarsidan sitter och tittar på semesteruttag, förstår jag att man inte kan gå in nu och säga någonting. Detta kommer att kosta medel. Frågan är om vi är beredda att ställa medel till förfogande som en morot för att locka dessa poliser att inte då ta ut sin semester.</textBlock>
  </contentBlock>
  <contentBlock page="0" id="i-d2284c3572c32d93">
    <textBlock id="i-c222a0e760ff20fe">Anf. 95 Justitieminister GUN HELLSVIK</textBlock>
    <textBlock id="i-9dafae3d8afb68cc">(m):</textBlock>
  </contentBlock>
  <contentBlock page="0" id="i-e2142031e177cdd8">
    <textBlock id="i-418d9d0d2c1e3d6b">Fru talman! Om jag svarar på den senare frågan går jag därmed in i själva förhandlingen. Jag är alltså inte beredd att kommentera den frågan.</textBlock>
  </contentBlock>
  <contentBlock page="0" id="i-d7d47b5a0a20c130">
    <textBlock id="i-c0fbdb2feddede01">När det gäller den första frågan om att finna andra vägar, menar jag att man skall ta lärdom av varje ny händelse. Vi har nu hamnat i denna för oss nya situation genom fotbolls-EM. Det ger oss anledning att fundera över en mängd olika frågor, bl.a. hur man praktiskt skall hantera den här typen av situationer. Min förhoppning är att vi skall lära oss någonting annat, nämligen att finna vägar för att slippa vidta de specifika åtgärder som vi nu får göra inför sommaren. Jag kan därför svara ja på frågan om jag är beredd att fundera över olika sätt att lösa den här typen av problem. Men det är inte möjligt att göra det inför juni 1992.</textBlock>
  </contentBlock>
  <contentBlock page="0" id="i-ef9ea07efc33feff">
    <textBlock id="i-3d33f2fa493643fc">Anf. 96 INGBRITT IRHAMMAR (c):</textBlock>
  </contentBlock>
  <contentBlock page="0" id="i-cfd022c414f5a341">
    <textBlock id="i-616c8989fede20d2">Fru talman! Det är ändå positivt att justitieministern är vaken för att gå nya vägar i framtiden. Det finns en viss förståelse för om vi inte hinner det till denna sommar. Vi får se hur vi kan förstärka på andra sätt. Jag vet att man tittar på bl.a. bättre gränsskydd, att eventuellt torrlägga städer runt om där matcherna skall spelas och åtgärder för att minska läktarvåldet över huvud taget. Det finns även olika förslag från BRÅ som man kan titta på. Jag är nöjd med svaret så här långt.</textBlock>
  </contentBlock>
  <contentBlock page="0" id="i-5b13763fa3d35fc8">
    <textBlock id="i-a5ff04a64ef0676e">Överläggningen var härmed avslutad.</textBlock>
  </contentBlock>
  <contentBlock page="0" id="i-983e9421b9bbe144"/>
  <contentBlock page="0" id="i-138bf2af76899d07">
    <textBlock id="i-1f529d543b93cd68">12 § Svar på frågorna 1991/92:66 och 90 om skydd för hotade kvinnor</textBlock>
  </contentBlock>
  <contentBlock page="0" id="i-6ec280884af0e68b">
    <textBlock id="i-cc03c15ba2481fcc">Anf. 97 Justitieminister GUN HELLSVIK</textBlock>
    <textBlock id="i-a5e58e447a659c1e">(m):</textBlock>
  </contentBlock>
  <contentBlock page="0" id="i-7e2b10a661da5c94">
    <textBlock id="i-2fd8a7e2ce52d196">Fru talman! Lennart Daléus har frågat mig om regeringen kommer att pröva möjligheterna att skydda hotade kvinnor genom att punktbevaka de våldsverkande männen. Sigrid Bolkéus har frågat mig om regeringen kommer att låta kvinnan själv avgöra om hon vill ha livvakt eller om mannen skall bevakas.</textBlock>
  </contentBlock>
  <contentBlock page="0" id="i-192817b4d6dd83c7">
    <textBlock id="i-a1615328b986bc93">Frågorna ligger nära varandra. Jag avser därför att svara på dem i ett sammanhang.</textBlock>
  </contentBlock>
  <contentBlock page="0" id="i-b37d9a7d19125b01">
    <textBlock id="i-2e6de6a0354664b2">I regeringsförklaringen har vi sagt att en försöksverksamhet med livvakt för hotade kvinnor förbereds. De kvinnor som utsätts för hot om våld och andra övergrepp är i stort behov av samhällets skydd. Jag vet att polisen på olika sätt försöker lösa behovet av åtgärder i varje enskilt fall. Det sker genom samverkan mellan den utsatta kvinnan och polisen. I vissa fall behövs en typ av åtgärder, i andra fall en annan typ.</textBlock>
  </contentBlock>
  <contentBlock page="0" id="i-687000256986cf9b">
    <textBlock id="i-68752f9b341d4b9d">Därför måste även möjligheten att erbjuda hotade kvinnor livvakt ställas till förfogande. Det är kvinnan själv som bestämmer om hon vill utnyttja ett livvaktsskydd. Hon avgör med andra ord själv om tryggheten med ett livvaktsskydd väger tyngre än de nackdelar skyddet för med sig.</textBlock>
  </contentBlock>
  <contentBlock page="0" id="i-ec80d7b09246f286">
    <textBlock id="i-cbfe6c39f29c097a">En annan metod för att skydda hotade kvinnor kan vara den som Lennart Daléus och Sigrid Bolkéus tar upp, alltså att särskilt övervaka dem som hotar. Det skulle utan tvivel vara det mest tilltalande sättet att skydda de utsatta kvinnorna på. Jag ser det dock som mycket svårt att bereda de aktuella kvinnorna ett fullgott skydd enbart genom insatser mot männen. Bl.a. föreställer jag mig att det skulle vara resurskrävande utan att för den skull kunna ge ett helt säkert skydd.</textBlock>
  </contentBlock>
  <contentBlock page="0" id="i-ef0bd5833daf5049">
    <textBlock id="i-d136f2372236c52a">Formen för hur skyddet för de allra värst utsatta kvinnorna skall förstärkas övervägs för närvarande med prioritet i regeringskansliet. Det kan därvid bli fråga om författningsändring i den mån gällande rätt inte medger att ett tillfredsställande skydd ordnas.</textBlock>
  </contentBlock>
  <contentBlock page="0" id="i-105eecbe063d6ef7">
    <textBlock id="i-1a0a8642e24ad7ea">Anf. 98 LENNART DALÉUS (c):</textBlock>
  </contentBlock>
  <contentBlock page="0" id="i-f985412660e8c2ab">
    <textBlock id="i-0c65bd17bcec8621">Fru talman! Jag tackar justitieministern för svaret som uppenbarligen och självklart återspeglar kravet på att kvinnor skall skyddas när de är utsatta eller hotade. Men jag tycker inte att den valfrihet som justitieministern talar om är en reell valfrihet om det bara gäller att välja om man skall ha livvaktsskydd eller inte. Då har kvinnan inte fått möjlighet att bedöma om det finns andra åtgärder som är minst lika effektiva eller kanske bättre. De åtgärder som jag pekar på är just detta att punktbevaka mannen. Att inskränka mannens integritet och inte kvinnans integritet. Det har hon fått nog av så att säga. Jag tror att alla som har varit utsatta för att ha livvakt kan vittna om att det är en integritetsinskränkning.</textBlock>
  </contentBlock>
  <contentBlock page="0" id="i-c9700ef36c1bdb9b">
    <textBlock id="i-396d688eabe78b19">Jag läste en intervju med justitieministerns företrädare, Anna-Greta Leijon, i senaste numret av tidningen Vi. Hon kommenterar där detta med att ha livvakt. Konsekvensen av detta var att hon blev räddare och mer osäker. Det var inte särskilt attraktivt, milt uttryckt.</textBlock>
  </contentBlock>
  <contentBlock page="0" id="i-7105b48be42e6d4e">
    <textBlock id="i-aeed57592c926a89">Det är uppenbart att punktbevakning av män, av våldsverkare och brottslingar eller presumtiva brottslingar är effektivt. Vi har många exempel på polisdistrikt där man har tillämpat den här metoden i andra sammanhang med mycket gott resultat. Jag talade med polismästaren i ett sådant distrikt för en liten stund sedan och fick bekräftat att man där även uppfattar det som resurssnålt i den meningen att det just är effektivt att göra på det sättet. Man förhindrar att brott begås.</textBlock>
  </contentBlock>
  <contentBlock page="0" id="i-c689216381fda2c4">
    <textBlock id="i-8d2ea88bd35f5062">Jag tackar som sagt för svaret, men jag tycker att det är litet oklart huruvida justitieministern är beredd att också pröva den här möjligheten att punktbevaka våldsverkande män, gärna som en kombination.</textBlock>
  </contentBlock>
  <contentBlock page="0" id="i-7acbb8ee0278efda">
    <textBlock id="i-a3e112514b7a7e91">Anf. 99 SIGRID BOLKÉUS (s):</textBlock>
  </contentBlock>
  <contentBlock page="0" id="i-694a9b0f7bd04f4c">
    <textBlock id="i-6df764ea259f75cc">Fru talman! Jag tackar också justitieministern för svaret. Jag förstår inte varför skyddet för kvinnan blir sämre om våldsmannen bevakas och varför det skulle bli så mycket mer resurskrävande. Jag anser att det finns flera fördelar med att bevaka just mannen. En bevakning dygnet runt, året runt, är en begränsning i friheten. Det är våldsmannen och inte brottsoffret som bör känna av det. Om mannen bevakas blir det också tryggare för dem som han kan tänkas skada för att komma åt kvinnan. Jag tänker då på barn, släktingar, vänner och en eventuell ny kärlek i kvinnas liv. Om kvinnan har barn i skolåldern, dvs. den ålder då det är särskilt känsligt att skilja sig från mängden, slipper de förklara för kamraterna varför mamma åtföljs av olika män.</textBlock>
  </contentBlock>
  <contentBlock page="0" id="i-63144089b7a1fabe">
    <textBlock id="i-01a14820628b7354">Oavsett vem som bevakas finns det människor som kommer att ha synpunkter på hur mycket bevakningen kostar skattebetalarna. Det är den som hotar och trakasserar som är orsak till kostnaderna och som bör få möta de åsikterna. Om mannen bevakas får han inte heller tillfälle att begå andra brott. Dessutom är det inte uteslutet att vakterna kan få mannen att inse vad han egentligen håller på med.</textBlock>
  </contentBlock>
  <contentBlock page="0" id="i-4e40d42ab417b663">
    <textBlock id="i-ec2380386cefef79">Är det tänkt att en livvakt till förföljda kvinnor skall vara lika heltäckande som när offentliga personer får livvakt? Det kan också vara intressant att veta hur många vakter som behövs för att bevaka en person.</textBlock>
  </contentBlock>
  <contentBlock page="0" id="i-7313d36ea53382bb">
    <textBlock id="i-b1cc92fcae71332d">Anf. 100 Justitieminister GUN HELLSVIK</textBlock>
    <textBlock id="i-873e0a54fc6d92ae">(m):</textBlock>
  </contentBlock>
  <contentBlock page="0" id="i-166f529c24e97517">
    <textBlock id="i-600757fc2f494291">Fru talman! För att ta den sista frågan först. Det bör rimligen inte vara någon skillnad mellan offentlig person och icke offentlig person om behovet av livvakt finns. Om man bedömer att behovet av skydd finns, skall det vara samma behandling. Antalet kan vi räkna ut rätt bra med utgångspunkt från dygnets timmar och arbetstidslagstiftningen. Vi har tre arbetspass på ett dygn. I många fall krävs det två personer som arbetar parallellt för att få ett fullgott skydd. Det innebär i de extrema fallen sex personer per dygn.</textBlock>
    <textBlock id="i-92a8c9fb20463fd9">Det är alltså mycket kostsamt.</textBlock>
  </contentBlock>
  <contentBlock page="0" id="i-6d184777c07245f3">
    <textBlock id="i-6807b389d7150b75">Den andra frågan och den stora frågan gäller just valet mellan offer och gärningsman. Jag instämmer helt i Lennart Daléus och Sigrid Bolkéus uppfattning att det är offret som skall skyddas och om det är någon som skall känna av inskränkningar, är det gärningsmannen. Problemet är att vi har en lagstiftning som i viss utsträckning begränsar våra möjligheter att göra ingrepp när det gäller gärningsmannen. Detta ligger bakom att jag i mitt svar pekar på att om det behövs en författningsändring för att tillfredsställande skydd skall kunna ordnas, är vi beredda att vidta en sådan ändring.</textBlock>
  </contentBlock>
  <contentBlock page="0" id="i-a6981d4e0c623c50">
    <textBlock id="i-88f9565e396d680d">Anf. 101 LENNART DALÉUS (c):</textBlock>
  </contentBlock>
  <contentBlock page="0" id="i-09992c16ef9654ba">
    <textBlock id="i-6e72af7740e1e344">Fru talman! Med all respekt, men jag undrar om justitieministern har rätt i detta att det behövs en författningsändring. Redan i dag punktbevakas i någon mening brottsbenägna personer i flera polisdistrikt i det här landet. Man inskränker inte formellt deras frihet, men man håller dem under uppsikt, ser om bilen är hemma och en mängd sådana saker. Detta pågår redan i dag. Är detta fullgod punktbevakning? Nej, men man vet också att det är svårt att garantera varje ögonblick hos den som skall skyddas med livvaktsskydd. En brottsbenägen person har ofta ambitionen tränga igenom det här skyddet och utnyttja det tillfälle som ges. Han känner däremot själv mycket stor osäkerhet huruvida han alltid är bevakad eller inte.</textBlock>
    <textBlock id="i-a309f5e070ff69dc">Denna osäkerhet kan naturligtvis utnyttjas till förmån för den som vi i det här fallet vill skydda.</textBlock>
  </contentBlock>
  <contentBlock page="0" id="i-6c2ace315ad80c0e">
    <textBlock id="i-30bb2bf1a30b62de">Anf. 102 SIGRID BOLKÉUS (s):</textBlock>
  </contentBlock>
  <contentBlock page="0" id="i-a3a5b4880c6b31dc">
    <textBlock id="i-31097250db1c23ae">Fru talman! Lennart Daléus uttryckte så bra det jag hade funderingar om. Jag kan tänka mig att det finns vakter att tillgå i stora städer. Men hur blir det om den som skall bevakas bor i en by i glesbygden och man behöver sex personer? Det får väl försöksverksamheten ge svar på.</textBlock>
  </contentBlock>
  <contentBlock page="0" id="i-de113083c0ec2ac7">
    <textBlock id="i-2bcb8c74f56092c4">Anf. 103 Justitieminister GUN HELLSVIK</textBlock>
    <textBlock id="i-89c004fbbb393452">(m):</textBlock>
  </contentBlock>
  <contentBlock page="0" id="i-274a363818a776b5">
    <textBlock id="i-dec17aae11231480">Fru talman! Det är ingen skillnad om det är offret eller gärningsmannen som bevakas. Det blir samma antal personer.</textBlock>
  </contentBlock>
  <contentBlock page="0" id="i-d49fad3cc660bc39">
    <textBlock id="i-df1071efab77ec54">Anf. 104 SIGRID BOLKÉUS (s):</textBlock>
  </contentBlock>
  <contentBlock page="0" id="i-f093de753e5748b1">
    <textBlock id="i-271094d56938b96a">Fru talman! Men det behövs kunniga personer.</textBlock>
    <textBlock id="i-6ab0bb8fa7c8317f">Man kan ju inte ta vem som helst. Jag kan tänka mig att det blir svårigheter att rekrytera så många personer i närheten.</textBlock>
  </contentBlock>
  <contentBlock page="0" id="i-a7104a28d0483442">
    <textBlock id="i-ac4eed145afa2a6b">Anf. 105 LENNART DALÉUS (c):</textBlock>
  </contentBlock>
  <contentBlock page="0" id="i-8e2af6477e41e596">
    <textBlock id="i-60965502fc62ccca">Fru talman! Jag har bara den enkla frågan om justitieministern är beredd att ta med en prövning att utnyttja punktbevakningen som en del av skyddet av dessa utsatta kvinnor. Vi kommer alltså egentligen tillbaka till ursprungsfrågan: Är regeringen beredd att pröva också den möjligheten?</textBlock>
  </contentBlock>
  <contentBlock page="0" id="i-81cafa1263d65e8c">
    <textBlock id="i-e85554ccbca04495">Anf. 106 Justitieminister GUN HELLSVIK</textBlock>
    <textBlock id="i-82bc9f825c64bdba">(m):</textBlock>
  </contentBlock>
  <contentBlock page="0" id="i-a5f5b707f7cc5ebd">
    <textBlock id="i-0a0dcbc24a3fcfd3">Fru talman! Det är självfallet en del i de prövningar vi måste göra. Livvaktsskyddet för kvinnor är en delfråga i ett stort paket som gäller brottsoffer över huvud taget.</textBlock>
  </contentBlock>
  <contentBlock page="0" id="i-baf017af4ea1a526">
    <textBlock id="i-e4a9b9ac0cd017fd">Överläggningen var härmed avslutad.</textBlock>
  </contentBlock>
  <contentBlock page="0" id="i-83559562312d9c4a">
    <textBlock id="i-f1f96b67b9723dcd">13 § Svar på fråga  1991/92:70 om rättshjälp m.m. till kvinnor som utsatts för övergrepp utom riket</textBlock>
  </contentBlock>
  <contentBlock page="0" id="i-ae496a26bba65c80">
    <textBlock id="i-160af56112175110">Anf. 107 Justitieminister GUN HELLSVIK</textBlock>
    <textBlock id="i-b02bba935f505caf">(m):</textBlock>
  </contentBlock>
  <contentBlock page="0" id="i-6fb52709d9c85fb7">
    <textBlock id="i-3413bb3bc26c5823">Fru talman! Elisabeth Persson har frågat mig om jag har för avsikt att medverka till att svenska kvinnor som utsätts för övergrepp utomlands får rättshjälp och erforderligt stöd från Sveriges ambassader.</textBlock>
  </contentBlock>
  <contentBlock page="0" id="i-6bec58a0661a2afd">
    <textBlock id="i-111444ba447597e9">Svaret är ja!</textBlock>
  </contentBlock>
  <contentBlock page="0" id="i-7a3bfcfcca2f5c9b">
    <textBlock id="i-a28178f3bb1c2fde">De frågor frågeställaren tar upp berör inte bara mitt departement, utan också utrikesdepartementet, som under sitt ansvarsområde handhar frågor om bistånd till svenska medborgare som råkat illa ut utomlands. Det är knappast rättvisande att påstå att brottsoffren inte får någon hjälp av de svenska ambassaderna. Även om ambassaderna i dagsläget inte kan ge bistånd i form av t.ex. advokathjälp kan ambassaderna erbjuda konsulär service av annat slag. Det kan exempelvis vara fråga om att hjälpa till med kontakter med myndigheter och försäkringsbolag, ibland kan det också vara aktuellt att ge ekonomiskt bistånd för hemresa till Sverige.</textBlock>
  </contentBlock>
  <contentBlock page="0" id="i-92f175d7afb387c2">
    <textBlock id="i-770672cc5a24263a">När det gäller rättshjälp vill jag först säga att allmän rättshjälp enligt rättshjälpslagen kan beviljas i rättsliga angelägenheter som handläggs utomlands om det föreligger särskilda skäl. Praxis har dock varit -- och är -- mycket restriktiv. Därtill kommer att de förmåner i utlandsärenden som betalas av rättshjälpen, enligt praxis och uttalanden i förarbetena till rättshjälpslagen, är begränsade. I</textBlock>
    <textBlock id="i-e49342ae327a6449">utlandsärenden medges exempelvis inte ersättning för inställelsekostnader. Men man skall dock komma ihåg att varje land har sitt regelsystem på området och att många andra länder, precis som vi, har regler som medger ersättning för kostnader som åsamkas målsäganden. Som Elisabeth Persson nog känner till har frågor om rättsligt bistånd till brottsoffer utomlands uppmärksammats flera gånger tidigare i riksdagen. Det är nu dags att göra något åt de brister som har uppmärksammats.</textBlock>
  </contentBlock>
  <contentBlock page="0" id="i-4a3f6d5963fc2645">
    <textBlock id="i-4f2c81e4806001d1">Arbetet med detta pågår för fullt inom mitt departement. För närvarande görs i samarbete med utrikesdepartementet en inventering vid UDs samtliga utlandsmyndigheter. Vi hoppas genom den enkät som vi skickat ut få svar på bl.a. i vilken omfattning offer för våldsbrott efterfrågar rättsligt och annat bistånd vid ambassader och konsulat, vilket slags hjälp som efterfrågas, i vilken utsträckning sådan hjälp kan ges och resp. lands regelsystem på området. En sammanställning av enkätsvaren blir klar inom kort. På grundval av denna, och annat tidigare införskaffat material, skall vi gå vidare med vårt arbete och återkomma till riksdagen med förslag.</textBlock>
  </contentBlock>
  <contentBlock page="0" id="i-62d579fb1f2b252b">
    <textBlock id="i-1163f7a1f7da0edc">Det är förvisso riktigt, som Elisabeth Persson säger, att brottsoffrens situation alltmer har uppmärksammats. Även om flera förbättringar har genomförts under senare år, är hittills vidtagna åtgärder inte tillräckliga enligt min mening. Därför skall jag med kraft verka för att ytterligare förbättra brottsoffrens situation, både här hemma och utomlands.</textBlock>
  </contentBlock>
  <contentBlock page="0" id="i-28ea3621cfe356ca">
    <textBlock id="i-220c22739c5e556a">Anf. 108 ELISABETH PERSSON (v):</textBlock>
  </contentBlock>
  <contentBlock page="0" id="i-8abf16008275d725">
    <textBlock id="i-e492fe38dd92341a">Fru talman! Jag tackar justitieministern för svaret.</textBlock>
    <textBlock id="i-2df226c29dccca76">Det gladde mig att se att justitieministern med all kraft kommer att verka för att brottsoffrens situation förbättras. Jag tycker också att det indirekt framgår att justitieministern har uppmärksammat att även om ambassaderna kan ge hjälp så har de inte alltid varit så överallt. Även om justitieministern inte säger detta uttalat antyds det tycker jag. Jag hoppas att de direktiv som framöver kommer att gå till de olika ambassaderna bl.a.</textBlock>
    <textBlock id="i-48019573ba48e701">kommer att innehålla detta med skyldighet så att inte de olika regler och praxis som uppenbarligen förekommer i olika länder slår så illa och så olika.</textBlock>
    <textBlock id="i-478dacf232cf8fc2">Åtskilliga kvinnor har utsatts för sexuellt våld och dess värre inte fått den hjälp som de verkligen hade behövt. Detta har uppmärksammats framför allt i massmedia på sistone.</textBlock>
  </contentBlock>
  <contentBlock page="0" id="i-e2d0ec0276212b8b">
    <textBlock id="i-800488b82b7037f4">Jag tror också att det är viktigt att ambassaderna eller konsulten får information om de eventuella brott som har begåtts. Jag hoppas att man kan göra sådana överenskommelser med resp. länders polismyndigheter att det föreligger rapportskyldighet.</textBlock>
  </contentBlock>
  <contentBlock page="0" id="i-8c764d3960504ac6">
    <textBlock id="i-4c62de14e2309067">När det gäller frågan om rättshjälp vill jag återigen poängtera att det är mycket glädjande att justitieministern kommer att verka för att möjligheterna att få rättshjälp utomlands blir bättre. Det är angeläget framför allt i EG-</textBlock>
    <textBlock id="i-5c5cd727b87f89f7">perspektivet när människors rörlighet i Europa verkligen skall främjas. Jag tycker att det är viktigt att även möjligheterna att få rättshjälp följer med där.</textBlock>
  </contentBlock>
  <contentBlock page="0" id="i-04039c55545b8047"/>
  <contentBlock page="0" id="i-3e5807cee4154075">
    <textBlock id="i-2d99340ef0d12098">Anf. 109 Justitieminister GUN HELLSVIK</textBlock>
    <textBlock id="i-d721225359f9866b">(m):</textBlock>
  </contentBlock>
  <contentBlock page="0" id="i-b68e7eb90d44dcaf">
    <textBlock id="i-00a437897a63b1b9">Fru talman! För att inga missförstånd skall uppstå vill jag påpeka att jag inte har uttalat mig om våra ambassaders agerande. Det är viktigt att göra klart att våra ambassader har begränsade möjligheter att medverka när en svensk har råkat ut för brott utomlands. Vi har anledning att titta på dessa begränsningar och göra förändringar. Möjligheten till rättshjälp blir då en tung del.</textBlock>
  </contentBlock>
  <contentBlock page="0" id="i-0c9a5a522743c674">
    <textBlock id="i-6fb16e0a54bf97bb">Anf. 110 ELISABETH PERSSON (v):</textBlock>
  </contentBlock>
  <contentBlock page="0" id="i-e5a798030a88ea39">
    <textBlock id="i-46899cb1bd0c4cd3">Fru talman! Är det inte så, justitieministern, att det ibland inte bara är möjligheterna som är begränsade utan att även begränsade kunskaper om det sexuella våldets konsekvenser för kvinnorna har gjort att man underlåtit att ge tillräcklig hjälp? Jag är medveten om att denna fråga kanske mer hör hemma under utrikesdepartementet, men jag knyter stora förhoppningar till justitieministerns möjligheter att påverka utrikesdepartementet i arbetet på att genomföra förbättringar. Det är därför jag nu tagit upp denna fråga med justitieministern.</textBlock>
  </contentBlock>
  <contentBlock page="0" id="i-92881ead1b95632b">
    <textBlock id="i-be759dad8b9f2223">Anf. 111 Justitieminister GUN HELLSVIK</textBlock>
    <textBlock id="i-25e0b46346df41e1">(m):</textBlock>
  </contentBlock>
  <contentBlock page="0" id="i-61ca2deff8acbe46">
    <textBlock id="i-41c69cafa60bbfad">Fru talman! Vi på justitiedepartementet har ansvar för att rättshjälpslagarna blir de riktiga. Sedan kommer det säkerligen inte att vara något problem för oss att föra över denna information till UD för vidarebefordran.</textBlock>
  </contentBlock>
  <contentBlock page="0" id="i-46baeb21e0d1220f">
    <textBlock id="i-52cbe2acbf047e18">Anf. 112 ELISABETH PERSSON (v):</textBlock>
  </contentBlock>
  <contentBlock page="0" id="i-1bb8cb2d494a2c5b">
    <textBlock id="i-c775ecb1c3e8e04f">Fru talman! Det låter bra.</textBlock>
  </contentBlock>
  <contentBlock page="0" id="i-e08f1c03b1392cf3">
    <textBlock id="i-574681bb2f28028f">I informationen till och utbildningen av ambassadpersonalen är det viktigt att man ger kunskaper om vilka konsekvenser det sexuella våldet kan få för kvinnorna och vilket övergrepp det här egentligen handlar om. De svenska ambassaderna bör få mer upplysning härom än de hittills har fått, så att de utsatta kvinnorna i framtiden får bättre möjligheter att erhålla den hjälp de behöver.</textBlock>
  </contentBlock>
  <contentBlock page="0" id="i-a763fd0969441024">
    <textBlock id="i-399d37da758791d4">I fråga om rättshjälpen, som mer direkt är justitieministerns område, vill jag upprepa att jag ser fram emot förbättringar på detta område.</textBlock>
    <textBlock id="i-b2da60786594b547">Justitieministerns svar är mycket glädjande, kanske framför allt därför att moderata samlingspartiet haft ett ganska ljumt intresse för frågan om rättshjälp till kvinnliga brottsoffer. Jag är alltså mycket glad för svaret.</textBlock>
  </contentBlock>
  <contentBlock page="0" id="i-baf3a5932d045f50">
    <textBlock id="i-85d93243f2852f04">Överläggningen var härmed avslutad.</textBlock>
  </contentBlock>
  <contentBlock page="0" id="i-59cf6633338930f0">
    <textBlock id="i-68beaedd41d93e9e">14 § Svar på fråga  1991/92:72 om kriminalvårdsanstalten Skenäs</textBlock>
  </contentBlock>
  <contentBlock page="0" id="i-0b20f597f5f7a4ab">
    <textBlock id="i-35a85f992648879a">Anf. 113 Justitieminister GUN HELLSVIK</textBlock>
    <textBlock id="i-88ecbf988a70c779">(m):</textBlock>
  </contentBlock>
  <contentBlock page="0" id="i-f71864c7966f9dfd">
    <textBlock id="i-0c29f871cea19169">Fru talman! Dan Ericsson i Kolmården har frågat mig om jag är beredd att vidta åtgärder för att effekter av landets jordbrukspolitik ej skall innebära avveckling av fungerande verksamhet på kriminalvårdsanstalterna. Frågan är föranledd av de planer som finns inom kriminalvårdsverket i fråga om jordbruksdriften på kriminalvårdsanstalten Skenäs.</textBlock>
  </contentBlock>
  <contentBlock page="0" id="i-7fa13b1deab93351">
    <textBlock id="i-8cea793a43863767">Skenäs är en öppen riksanstalt. Arbetsdriften på anstalten är bl.a. inriktad på mjölkproduktion och spannmålsodling. Enligt vad jag har inhämtat beslutade kriminalvårdsstyrelsens direktion i våras att några jordbruksinvesteringar inte skall göras vid anstalten och att alternativ sysselsättning måste planeras där liksom vid ytterligare några jordbruksanstalter. Inom styrelsen har därefter utarbetats ett förslag till handlingsprogram för de åtta anstalter som disponerar jordbruksmark och ekonomibyggnader för växtodling och husdjursskötsel. Handlingsprogrammet grundar sig på riksdagens livsmedelspolitiska beslut den 9 juni</textBlock>
    <textBlock id="i-22509037305b15a2">1990, antalet intagna som är sysselsatta i jordbruket, personaltätheten, lantbruksnämndernas utredningar, behov av byggnadsinvesteringar m.m.</textBlock>
  </contentBlock>
  <contentBlock page="0" id="i-65ca5a445e524d97">
    <textBlock id="i-a86b227c4e5b8428">Beträffande Skenäs föreslås i handlingsprogrammet att jordbruket skall avvecklas i början av år 1993. Ett avgörande skäl till förslaget om avveckling är att fortsatt drift förutsätter omfattande investeringar bl.a. för att djurskyddslagens och naturvårdslagens krav skall kunna uppfyllas.</textBlock>
  </contentBlock>
  <contentBlock page="0" id="i-a36a9c37be566caf">
    <textBlock id="i-cfa9bf15ea588777">Kriminalvårdsstyrelsen har ännu inte tagit slutlig ställning till förslaget.</textBlock>
  </contentBlock>
  <contentBlock page="0" id="i-165dc8ae5cbe2d7d">
    <textBlock id="i-8b5a9da52eb3f0e9">För egen del anser jag att det ligger i sakens natur att arbetsdriften inom kriminalvården fortlöpande måste anpassas till de förhållanden som råder ute i samhället. I det ligger självfallet också att verksamheten vid jordbruksanstalterna måste anpassas till förändringar i jordbrukspolitiken.</textBlock>
  </contentBlock>
  <contentBlock page="0" id="i-ebc97842ea3f7ed6">
    <textBlock id="i-2737e8d24e88a124">Anf. 114 DAN ERICSSON i Kolmården</textBlock>
    <textBlock id="i-acc69204ae006b78">(kds):</textBlock>
  </contentBlock>
  <contentBlock page="0" id="i-ce4047234f8d22fd">
    <textBlock id="i-f7d916d67d7a8f60">Fru talman! Jag vill tacka justitieministern för svaret.</textBlock>
  </contentBlock>
  <contentBlock page="0" id="i-80cc1c0f6348e3e8">
    <textBlock id="i-4f8466af2b857602">Min fråga har en principiell innebörd, nämligen om kriminalvårdens fungerande verksamheter skall avvecklas beroende på övergripande beslut som berör andra samhällssektorer. Jag tycker att jag har fått ett visst svar på den frågan av justitieministern.</textBlock>
  </contentBlock>
  <contentBlock page="0" id="i-6baedb97b695cb37">
    <textBlock id="i-737ca96fc2d59aac">I det här fallet gäller det en verksamhet som i det hela är synnerligen marginell. Vi har knappast längre någon överskottsproduktion av mjölk.</textBlock>
    <textBlock id="i-1f291d21da9b2e00">Däremot är denna verksamhet meningsfull för den enskilde intagne, och den kan medverka till en god rehabilitering. Om kriminalvårdens insatser lyckas innebär det minskade brottstal, minskade samhällskostnader och minskat personligt lidande.</textBlock>
    <textBlock id="i-cd5bb48f44d1e3e3">Det är då litet svårt att förstå varför en bra verksamhet skall avvecklas, när skälet för avvecklingen har fallit.</textBlock>
  </contentBlock>
  <contentBlock page="0" id="i-d9c0ed14a23cfbbb">
    <textBlock id="i-8ab41ab738ee031a">Jag anser det inte vara lika självklart som justitieministern dess värre gör att väl fungerande verksamhet vid ett fåtal anstalter skall avvecklas på grund av ett livsmedelspolitiskt beslut, som berör själva näringen.</textBlock>
  </contentBlock>
  <contentBlock page="0" id="i-ae5bef9d97edc868">
    <textBlock id="i-b02d8cb30217ef5d">Att bedriva jord- och skogsbruk är, i synnerhet om man har djurhållning, en bra form av kriminalvård.</textBlock>
    <textBlock id="i-a0479ee4117f498f">Det handlar om praktiskt arbete med jordnära saker. Jag skulle ändå önska att justitieministern kunde slå fast att kriminalvården vid genomförandet av sin verksamhet inte skall behöva se det som sitt ansvar att minska överskottsproduktionen av livsmedel -- i detta fall desstom ett överskott som knappast längre existerar.</textBlock>
  </contentBlock>
  <contentBlock page="0" id="i-911418400b0294d1">
    <textBlock id="i-32c111267cade977">Anf. 115 Justitieminister GUN HELLSVIK</textBlock>
    <textBlock id="i-a8a6d674f6cbf037">(m):</textBlock>
  </contentBlock>
  <contentBlock page="0" id="i-d1653b44b22d9559">
    <textBlock id="i-0c464b15ae90ef77">Fru talman! Jag vill redovisa ett skäl till att denna avveckling även ur behandlingssynpunkt kan vara rimlig. Den verksamhet som bedrivs inom kriminalvården bör rimligen ha en viss koppling till den dömdes liv efter frigivningen.</textBlock>
    <textBlock id="i-ef91c4eb8acaf717">Arbetserfarenheten inom kriminalvården bör kunna utgöra grund för ett arbete efter frigivningen. I det fall som vi nu diskuterar gäller det lantbruksarbete, och det finns i dag knappast så stora möjligheter att få anställning inom lantbruket efter frigivningen. Detta är ett skäl för denna förändring.</textBlock>
  </contentBlock>
  <contentBlock page="0" id="i-725dd002cf0d8eb8">
    <textBlock id="i-ab8d393faea2d3ee">Jag vill också peka på att det på Skenäs krävs investeringar på 8 à 10 milj.kr. för att man skall uppfylla de krav som lagen ställer.</textBlock>
  </contentBlock>
  <contentBlock page="0" id="i-f402f8249b9ce7c1">
    <textBlock id="i-02827905a8b7c0c1">Dessutom är det så att det här aktuella jordbruket enligt lantbruksnämnden i Östergötland normalt borde klaras av tre man. Nu är det 20 à 22 personer, inkl. de anställda, som sköter den här verksamheten. Det är alltså inte fråga om någon särskilt verklighetsanpassad verksamhet.</textBlock>
  </contentBlock>
  <contentBlock page="0" id="i-3ca9efbd339ec559">
    <textBlock id="i-9a5a8316e71c4282">Anf. 116 DAN ERICSSON i Kolmården</textBlock>
    <textBlock id="i-1076ea19d610a3f2">(kds):</textBlock>
  </contentBlock>
  <contentBlock page="0" id="i-7d334c34a6ef95c1">
    <textBlock id="i-5c45412e95838496">Fru talman! Justitieministern sade att det skall vara en viss koppling till den dömdes liv efter frigivningen. Det är litet häpnadsväckande att vi på det här sättet får klarlagt att vi tydligen är på väg att avveckla svenskt jordbruk och att det inte skulle finnas sysselsättning inom den näringen i framtiden. Det är väl att gå litet långt i det här sammanhanget.</textBlock>
  </contentBlock>
  <contentBlock page="0" id="i-88326389be18ad2d">
    <textBlock id="i-5f5e06f7a8307161">Det handlar också om att den intagne i det här arbetet faktiskt får en känsla av att ta ansvar. Det handlar också mycket om de sociala kontakterna med arbetskamraterna. Men det gäller också kontakten med djuren, och det är omvittnat att detta är en mycket bra rehabiliteringsåtgärd.</textBlock>
  </contentBlock>
  <contentBlock page="0" id="i-1fffafc5b4ff8515">
    <textBlock id="i-d189b809cba8ae7a">I frågan om investeringarna finns det förslag om hur man skulle kunna lösa detta på ett mindre kostsamt sätt. Vill man ha denna verksamhet kvar, finns det möjligheter att klara finansieringen.</textBlock>
  </contentBlock>
  <contentBlock page="0" id="i-e1df12a0787b1214">
    <textBlock id="i-ef01a7ba33a5f3de">Problemet är att man, som justitieministern varit inne på, tar hänsyn till det livsmedelspolitiska beslutet. Jag ser det inte som rimligt, med tanke på att det handlar om så få anstalter, att denna verksamhet skall påverkas av det övergripande livsmedelspolitiska beslutet.</textBlock>
  </contentBlock>
  <contentBlock page="0" id="i-862b00d252d46106">
    <textBlock id="i-69bf0b545d3ecec4">Anf. 117 Justitieminister GUN HELLSVIK</textBlock>
    <textBlock id="i-0d196bf7c2cb341a">(m):</textBlock>
  </contentBlock>
  <contentBlock page="0" id="i-0a1532c4fdf30385">
    <textBlock id="i-e9a916cb2d1dff19">Fru talman! Det är totalt åtta anstalter som diskuteras. Beslut har ännu inte fattats beträffande alla anstalter, men allt tyder på att man på flertalet anstalter kommer att fortsätta med jordbruksverksamheten. Det är inte heller så att man på Skenäs kommer att sluta med all form av verksamhet, utan det kommer att arbetas fram förslag till alternativ sysselsättning. Bl.a. diskuteras möjligheten att utöka handelsträdgården. Man diskuterar även möjligheten att utöka skogsarbetet. Man har även andra idéer, t.ex.</textBlock>
    <textBlock id="i-d3dc99ff783ff71a">utbildning inom komvux liksom andra former av utbildning, osv.</textBlock>
  </contentBlock>
  <contentBlock page="0" id="i-ae5f19698d5b2189">
    <textBlock id="i-b355cdc37d4918d0">Anf. 118 DAN ERICSSON i Kolmården</textBlock>
    <textBlock id="i-d585cab0be0ec4f5">(kds):</textBlock>
  </contentBlock>
  <contentBlock page="0" id="i-1cf8b3e86ba3dacc">
    <textBlock id="i-4d439196c9501b3c">Fru talman! Vid flertalet av dessa anstalter kommer verksamheten tydligen att fortsätta, och det är ju positivt.</textBlock>
  </contentBlock>
  <contentBlock page="0" id="i-4bbc06abca7532b3">
    <textBlock id="i-58edb7b3a6e9be2a">I Skenäs tror jag att en grundbult i verksamheten är just djurhållningen. Man kan visserligen utöka handelsträdgården och även annan verksamhet, men den bärande idén här är faktiskt djurhållningsarbetet.</textBlock>
  </contentBlock>
  <contentBlock page="0" id="i-e46312a33c3b2603">
    <textBlock id="i-e2a3002b383fc0ce">Om det bara gäller investeringarna tycker jag att det finns alla skäl att titta på förslagen till alternativ finansiering av investeringarna på Skenäs. Jag tror emellertid att grundproblemet är det livsmedelspolitiska beslutet, och jag hade hoppats att justitieministern skulle kunna undanröja misstanken om att detta är skälet för att avveckla verksamheten.</textBlock>
  </contentBlock>
  <contentBlock page="0" id="i-b2d70de1b9ce1c53">
    <textBlock id="i-97b4eb48eb3db564">Anf. 119 Justitieminister GUN HELLSVIK</textBlock>
    <textBlock id="i-87613c92bdfaba8e">(m):</textBlock>
  </contentBlock>
  <contentBlock page="0" id="i-a3235d8289aa29b0">
    <textBlock id="i-69f6eedf53e0f3de">Fru talman! Det finns flera skäl, och det jordbrukspolitiska beslutet är ett.</textBlock>
  </contentBlock>
  <contentBlock page="0" id="i-7e2f1640a2a10c7a">
    <textBlock id="i-595179dc3c58bf8f">Överläggningen var härmed avslutad.</textBlock>
  </contentBlock>
  <contentBlock page="0" id="i-ee8f02df7044b201">
    <textBlock id="i-bb1c6ed4e315825b">15 § Svar på fråga  1991/92:91 om arbete i stället för arbetslöshet</textBlock>
  </contentBlock>
  <contentBlock page="0" id="i-23cf6ae285d9d149">
    <textBlock id="i-9bd745af012a4f1f">Anf. 120 Arbetsmarknadsminister BÖRJE</textBlock>
    <textBlock id="i-d0ee586cbfe2a854">HÖRNLUND (c):</textBlock>
  </contentBlock>
  <contentBlock page="0" id="i-fb9087cd75355e1f">
    <textBlock id="i-907c9382671a11b1">Fru talman! Maud Ekendahl har i sin fråga redovisat att det förekommer att arbetslösa avstår från att anta anvisade arbeten eftersom lönen understiger ersättningen från arbetslöshetskassan.</textBlock>
    <textBlock id="i-af43f492efe20510">Mot bakgrund härav frågar hon om vilka åtgärder jag tänker vidta för att det skall bli mer attraktivt att ta ett produktivt arbete framför att vara arbetslös.</textBlock>
  </contentBlock>
  <contentBlock page="0" id="i-dd03aacb16a4ab4b">
    <textBlock id="i-a740bf8e5c050eba">Det kan säkerligen inte uteslutas att det finns arbetslösa som nekar att ta ett anvisat arbete för att i stället leva på ersättningen från arbetslöshetskassan. Detta är också möjligt med de nuvarande reglerna för vad som skall betraktas som lämpligt arbete. Om lönen i det erbjudna arbetet är lägre än 90 % av sökandens arbetslöshetsersättning kan han eller hon nämligen tacka nej till arbetet utan att bli avstängd från ersättningen.</textBlock>
  </contentBlock>
  <contentBlock page="0" id="i-210951fed30cbfe5">
    <textBlock id="i-1167209bc191ddb8">Det är naturligtvis inte bra när människor väljer arbetslöshet framför arbete. Det skall föreligga starka skäl för att arbetslöshetsunderstöd skall utgå under den självvalda arbetslösheten.</textBlock>
  </contentBlock>
  <contentBlock page="0" id="i-ac14f3bbfc426dda">
    <textBlock id="i-1d903dff68842b4a">Det lönar sig alltid att arbeta framför att vara arbetslös. Vinsten kanske inte alltid kan mätas i pengar, utan kan ta sig andra uttryck, såsom minskad isolering och risk för utslagning och ökade möjligheter till vidareutveckling och fastare förankring på arbetsmarknaden.</textBlock>
  </contentBlock>
  <contentBlock page="0" id="i-f9af4e1fdf210b48">
    <textBlock id="i-754da20946458c1e">Inom arbetsmarknadsdepartementet pågår ett arbete som har till målsättning att arbete skall befrämjas framför passivt mottagande av arbetslöshetsersättning. Även utredningen angående en obligatorisk arbetslöshetsförsäkring kommer i sitt arbete att ta hänsyn till denna målsättning.</textBlock>
  </contentBlock>
  <contentBlock page="0" id="i-02aa4cc9f9021347">
    <textBlock id="i-fb36b6e30040f899">Det kan finnas anledning att se över de befintliga arbetsmarknadspolitiska stödformerna och utforma dem så att det kommer till klarare uttryck att arbete alltid kommer i första hand. Jag kommer att noggrant följa utvecklingen på det här området.</textBlock>
    <textBlock id="i-797ca8501d2d4fdb">Skulle det därvid visa sig att åtgärder behöver vidtas för att stärka de faktorer som befrämjar arbete framför passivt mottagande av arbetslöshetsersättning, så är jag beredd att återkomma med sådana förslag.</textBlock>
  </contentBlock>
  <contentBlock page="0" id="i-956646d149ea1f59">
    <textBlock id="i-895df883fafe0352">Anf. 121 MAUD EKENDAHL (m):</textBlock>
  </contentBlock>
  <contentBlock page="0" id="i-c50ffa3e25b73035">
    <textBlock id="i-3cf98b7f3b687702">Fru talman! Jag vill börja med att tacka arbetsmarknadsministern för svaret på min fråga.</textBlock>
    <textBlock id="i-675f90ab64b70cc8">Jag måste säga att det är ett mycket fint svar som jag har fått, och det har glatt mig att läsa det. Jag vill bara göra några korta kommentarer.</textBlock>
  </contentBlock>
  <contentBlock page="0" id="i-3f7143b83b589b40">
    <textBlock id="i-bf909c075c6082b6">Arbetsmarknadsministern säger i svaret att man kan tacka nej till en anställning om lönen understiger 90 % av arbetslöshetsersättningen.</textBlock>
    <textBlock id="i-442279afa5216045">Enligt arbetsförmedlingen i Ängelholm, som jag var i kontakt med i förra veckan, kan en arbetssökande tacka nej till ett arbete om arbetslöshetsersättningen är 10 % större än den lön som det erbjudna arbetet skulle ge.</textBlock>
  </contentBlock>
  <contentBlock page="0" id="i-d1134ed461f9ead6">
    <textBlock id="i-eaf90ece5f9c6ece">Det är naturligtvis inte riktigt att man skall få ersättning vid självvald arbetslöshet. Det kan ju inte vara meningen att unga människor skall kunna gå hemma och att det skall vara mer lönsamt att gå hemma än att ha ett produktivt arbete.</textBlock>
  </contentBlock>
  <contentBlock page="0" id="i-f5216aa6b4328179">
    <textBlock id="i-b9ace4b78a46a9a6">Vidare säger arbetsmarknadsministern att det inte bara är vinsten i pengar vi skall räkna, utan vi skall även ta hänsyn till bl.a. den isolering som arbetslöshet medför. Genom arbetslösheten får människor både psykiska och fysiska skador.</textBlock>
  </contentBlock>
  <contentBlock page="0" id="i-1fae4199e6d5d558">
    <textBlock id="i-6f75d0b367e8f91e">Jag gläder mig åt detta svar. Det är roligt att arbetsmarknadsministern kommer att följa utvecklingen på detta område. Jag har inga följdfrågor att ställa, utan är alltså mycket nöjd med svaret.</textBlock>
  </contentBlock>
  <contentBlock page="0" id="i-671f94eaa964a636">
    <textBlock id="i-458b697bbbcac6f5">Överläggningen var härmed avslutad.</textBlock>
  </contentBlock>
  <contentBlock page="0" id="i-d11b6aa5724f1e26">
    <textBlock id="i-ec263cc6669d04b6">16 § Svar på fråga  1991/92:69 om ideella skadestånd till våldtäktsoffer</textBlock>
  </contentBlock>
  <contentBlock page="0" id="i-b89c39fbcb44e2dc">
    <textBlock id="i-a2661ebacc393336">Anf. 122 Statsrådet REIDUNN LAURÉN (--</textBlock>
    <textBlock id="i-502bcc978d9815a0">):</textBlock>
  </contentBlock>
  <contentBlock page="0" id="i-cf313287ec1fdab1">
    <textBlock id="i-caabb05217dbcb3a">Fru talman! Elisabeth Persson har frågat justitieministern om hon har för avsikt att ta initiativ för att ett riksdagsbeslut från maj 1990</textBlock>
    <textBlock id="i-f34714fc30be5e90">rörande ideella skadestånd till våldtäktsoffer skall genomföras. Arbetet i regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-ed9fb2dcd3ab6a33">
    <textBlock id="i-b20d7e25cb788c88">Som justitieministern framhöll i det förra svaret till</textBlock>
    <textBlock id="i-409e059a421572e5">Elisabeth Persson kommer regeringen med kraft att verka för att brottsoffrens ställning förstärks. En mycket viktig grupp brottsoffer i det sammanhanget är kvinnor som har utsatts för våldtäkt eller andra våldsbrott.</textBlock>
  </contentBlock>
  <contentBlock page="0" id="i-b1e38687fd78f59c">
    <textBlock id="i-063e35d4606a9d6f">Bland de frågor som därvid kommer i blickpunkten finns frågan om ersättning för ideell skada. I</textBlock>
    <textBlock id="i-1177ffe92902c234">rättspraxis har det redan skett en påtaglig höjning av skadestånden vid bl.a. våldtäkt. Jag kan nämna att den ersättning som brottsskadenämnden betalar till våldtäktsoffer för närvarande ligger runt 50 000</textBlock>
    <textBlock id="i-0ef74fc22c636cb8">kr., vilket är en fördubbling jämfört med den ersättning som betalades för ett par år sedan.</textBlock>
  </contentBlock>
  <contentBlock page="0" id="i-8b4d4671867cb97f">
    <textBlock id="i-427a7ef1bd1a3b3d">Som Elisabeth Persson känner till arbetar också en utredning (dir. 1988:76) för närvarande med att se över reglerna om ersättning för ideell skada. Med anledning av det tillkännagivande från riksdagen som Elisabeth Persson åsyftar i sin fråga (rskr.</textBlock>
    <textBlock id="i-938c454daa2ba88d">1989/90:853) fick utredningen tilläggsdirektiv.</textBlock>
    <textBlock id="i-a5aed3eb4145c441">Enligt dessa direktiv skall utredningen överväga en förändring av ersättningsnivån vid skadestånd till våldtäktsoffer och andra offer för våldsbrott som ger utrymme inte bara för en kompensation för lidandet utan också för hjälp att komma ur den livssituation som offret hamnat i på grund av brottet.</textBlock>
  </contentBlock>
  <contentBlock page="0" id="i-322c39e7f669ae0e">
    <textBlock id="i-705eaeb1c4c05bad">Jag förutsätter att utredningsarbetet bedrivs skyndsamt. Jag kan försäkra Elisabeth Persson att jag anser det mycket angeläget att våldstäktsoffer och andra offer för våldsbrott får en fullgod ersättning för den kränkning som de utsatts för.</textBlock>
  </contentBlock>
  <contentBlock page="0" id="i-a111d569fd9117ed">
    <textBlock id="i-0120ab78f993a3a0">Anf. 123 ELISABETH PERSSON (v):</textBlock>
  </contentBlock>
  <contentBlock page="0" id="i-2240c3b60e3eb737">
    <textBlock id="i-ebea04404b8af76f">Fru talman! Jag vill tacka statsrådet för svaret. Det här låter ju också väldigt bra. Men är det egentligen det? Såvitt jag har mig bekant är dessa 50 000 kr. i skadestånd till våldtäktsoffer ett maximibelopp.</textBlock>
    <textBlock id="i-d56240121c54916a">Dess värre ligger många skadestånd inte alls på den nivån. I och för sig är det bra att man genom rättspraxis visat att det är möjligt att utdöma högre skadestånd. Tidigare har detta varit ganska svårt.</textBlock>
  </contentBlock>
  <contentBlock page="0" id="i-fdf8d85453f88fe4">
    <textBlock id="i-8a40226342591864">Jag kan inte inse att man skall behöva vänta på den här utredningen för att, när så är befogat, utdöma ännu högre skadestånd till kvinnor som har blivit utsatta för våldtäkt.</textBlock>
  </contentBlock>
  <contentBlock page="0" id="i-68b3b237e69c783e">
    <textBlock id="i-61b3cdaefe2895d8">Jag hoppas att vi är överens om uppfattningen att det är en mycket speciell situation som den kvinna som blivit utsatt för sexuellt våld har hamnat i. Det kan ta år av psykiatrisk rehabilitering att komma ur en sådan situation. Vi vet att psykoterapi och liknande behandling kostar oerhört mycket pengar.</textBlock>
    <textBlock id="i-2ab520ae82255036">Det är samhällets uppgift att se till att dessa kvinnor har möjlighet att få del av sådan behandling.</textBlock>
  </contentBlock>
  <contentBlock page="0" id="i-8b2ee70e44bd0f2c">
    <textBlock id="i-b360d35296822fb5">Anf. 124 Statsrådet REIDUNN LAURÉN (--</textBlock>
    <textBlock id="i-f291a6c94708c2f0">):</textBlock>
  </contentBlock>
  <contentBlock page="0" id="i-cc7b9ebee6d5dc90">
    <textBlock id="i-0f7173013696f1b3">Fru talman! Jag delar naturligtvis Elisabeth</textBlock>
    <textBlock id="i-5acaed92a2b78c1c">Perssons åsikt att dessa kvinnor har en mycket speciell och svår situation. Det är också därför som utredningen har fått sådana här tilläggsdirektiv.</textBlock>
    <textBlock id="i-6937b9d62eb0b849">Brottsskadenämnden bestämmer själv sin praxis, och vi har inte möjlighet att gå in och ändra i den.</textBlock>
    <textBlock id="i-f038d2ba25d9e276">Vi får avvakta utredningens resultat i detta avseende, och jag förutsätter, som jag sade tidigare, att utredningsarbetet bedrivs skyndsamt.</textBlock>
  </contentBlock>
  <contentBlock page="0" id="i-bd33aea0df220d38">
    <textBlock id="i-286f977b1d1fd38a">Anf. 125 ELISABETH PERSSON (v):</textBlock>
  </contentBlock>
  <contentBlock page="0" id="i-4a8ca89bb83373ab">
    <textBlock id="i-e9a15a4b2d13649b">Fru talman! Det är ett och halvt år sedan som tilläggsdirektiven gavs, och då hade utredningen arbetat en tid. Man kan kanske utgå från att utredningen då hade hunnit göra en del av sitt uppdrag. Jag är tacksam för den signal som statsrådet ger om att arbetet skall bedrivas skyndsamt, och jag hoppas att vi kan se ett resultat med det snaraste. Det är ytterst beklämmande att så många kvinnor nu står utan möjlighet till rehabilitering efter att de har blivit utsatta för misshandel eller våldtäkter.</textBlock>
  </contentBlock>
  <contentBlock page="0" id="i-12d09b7cb67f6332">
    <textBlock id="i-63b2d72e6ecd140d">Det är ett annat problem att så många övergrepp på kvinnor aldrig leder till åtal eller till fällande dom, utan att många kvinnor verkar välja att låta bli att fullfölja sin talan. Om det är så att en av orsakerna är att de inte anser att det lönar sig är det rätt illa.</textBlock>
  </contentBlock>
  <contentBlock page="0" id="i-eb4e6e844ee6c927">
    <textBlock id="i-9a14e228d3e1be95">Överläggningen var härmed avslutad.</textBlock>
  </contentBlock>
  <contentBlock page="0" id="i-938b7ff201d342a8">
    <textBlock id="i-7c85484d69e19bb0">17 § Svar på fråga  1991/92:84 om regler om bioteknik</textBlock>
  </contentBlock>
  <contentBlock page="0" id="i-e653391f34fe1b3e">
    <textBlock id="i-b23293f773840ef9">Anf. 126 Statsrådet REIDUNN LAURÉN (--</textBlock>
    <textBlock id="i-69895937ee91f992">):</textBlock>
  </contentBlock>
  <contentBlock page="0" id="i-946d1b8558a2292f">
    <textBlock id="i-d263e96d90b9290f">Fru talman! Annika Åhnberg har mot bakgrund av ett uttalande i regeringsförklaringen frågat vilka åtgärder som regeringen avser att vidta för att uppnå en mer ansvarsfull hantering av avancerad bioteknik på olika områden. Arbetsfördelningen i regeringen är sådan att frågan skall besvaras av mig.</textBlock>
  </contentBlock>
  <contentBlock page="0" id="i-a3b08f6db053c111">
    <textBlock id="i-1c02d252b8f24287">Den snabba utvecklingen på området gör det angeläget att nära följa de nya tekniska möjligheter som forskningen ger.</textBlock>
  </contentBlock>
  <contentBlock page="0" id="i-d167accabc07678f">
    <textBlock id="i-294b7f269356e879">Som Annika Åhnberg har nämnt i sin fråga, arbetar för närvarande en parlamentarisk beredning, genteknikberedningen, med de grannlaga frågor som är förknippade med användningen av genteknik. Annika Åhnberg är själv ledamot av genteknikberedningen. Beredningen skall ha slutfört sitt arbete redan inom ett år.</textBlock>
  </contentBlock>
  <contentBlock page="0" id="i-fb0211084de5eb21">
    <textBlock id="i-fb1b76a4adba7049">Jag räknar med att resultatet av beredningens arbete kommer att utgöra en god grund för regeringens ställningstaganden i dessa frågor.</textBlock>
    <textBlock id="i-54ea8eb51de34e7d">Uttalandena i regeringsförklaringen rörande biotekniken är avsedda att klargöra att regeringen på grundval av beredningens arbete avser att ta ställning i de aktuella frågorna. Även om jag alltså i första hand vill avvakta resultatet av beredningens arbete, vill jag inte utesluta att den snabba utvecklingen inom området kan påkalla att regeringen i ett eller flera avseenden får anledning att ingripa redan innan genteknikberedningen har avslutat sitt arbete.</textBlock>
  </contentBlock>
  <contentBlock page="0" id="i-3309f3052bd27dae">
    <textBlock id="i-a2ec1d1b82fbf178">Anf. 127 ANNIKA ÅHNBERG (v):</textBlock>
  </contentBlock>
  <contentBlock page="0" id="i-d79e42607e336a4e">
    <textBlock id="i-09fb61a2ef270f56">Fru talman! Jag ber att få tacka för svaret på min fråga som dock reser fler frågor än det besvarar.</textBlock>
  </contentBlock>
  <contentBlock page="0" id="i-04523894f06c73fa">
    <textBlock id="i-8924bb92a7bcfc0e">Om jag skall vara helt ärlig, fanns det från min synpunkt inte så många ljuspunkter i regeringsförklaringen, men en ljuspunkt var dock att regeringen aviserade ett stort intresse för den avancerade biotekniken. Jag tolkade markeringen i regeringsförklaringen så att man ville göra någonting utöver det arbete som redan pågick i den beredning som den föregående regeringen hade tillsatt.</textBlock>
  </contentBlock>
  <contentBlock page="0" id="i-73a847b681e87bda">
    <textBlock id="i-3544ffb2a5fbdbf6">När jag nu av statsrådet får svaret att avsikten var att markera att regeringen tänkte ta ställning på grundval av beredningens arbete blir jag litet konfunderad. Jag tror inte att den typen av frågor behöver läggas fast i en regeringsförklaring.</textBlock>
    <textBlock id="i-458b52a7c9e45c76">Avsikten med en beredning som har tillsatts är väl att dess arbete skall vara underlag för kommande beslut. Jag hade väntat mig ett svar med litet mera substans, och jag skall försöka precisera mina frågor.</textBlock>
  </contentBlock>
  <contentBlock page="0" id="i-206ea398b43c323b">
    <textBlock id="i-75fe810572d6f49c">Den beredning som jag deltar i har avsagt sig arbete med frågor om genteknik på människor. Nu är genteknik på människor ett område som uttryckligen nämns i regeringsförklaringen, och jag måste därför ställa frågan: Avser regeringen att komma med tilläggsdirektiv på den punkten?</textBlock>
  </contentBlock>
  <contentBlock page="0" id="i-bdb692d4ece69be3">
    <textBlock id="i-b4f12cfcd3c74abe">Denna del av regeringsförklaringen finns under miljöavsnittet, och jag undrar om jag skall tolka det så att regeringen avser att fästa större vikt vid just den avancerade biotekniken när den berör t.ex.</textBlock>
    <textBlock id="i-65cb7f9f7dde681a">växtförädling och husdjursavel.</textBlock>
  </contentBlock>
  <contentBlock page="0" id="i-6336e8446fb6c85e">
    <textBlock id="i-4a621e65800ba0c9">Till sist undrar jag om en av de frågor som kan tänkas leda till att regeringen fattar beslut innan beredningen är klar är patenträtten, som jag också ursprungligen tog upp i min fråga och som vi vet att det nu fattas beslut om i Europa, vilket får konsekvenser för oss.</textBlock>
  </contentBlock>
  <contentBlock page="0" id="i-8bfc0c513b4d4357"/>
  <contentBlock page="0" id="i-bacda76f10354978">
    <textBlock id="i-498eac8a07d0d132">Anf. 128 Statsrådet REIDUNN LAURÉN (--</textBlock>
    <textBlock id="i-6d82be3b490a4ce7">):</textBlock>
  </contentBlock>
  <contentBlock page="0" id="i-56585992d7397b2b">
    <textBlock id="i-94edc1f58f6699e3">Fru talman! Det var många frågor på en gång; jag skall försöka besvara dem något så när i ordning.</textBlock>
  </contentBlock>
  <contentBlock page="0" id="i-58ebad7d7f7c5677">
    <textBlock id="i-fe6a36456dace9a0">Regeringen avser inte att ge utredningen tilläggsdirektiv.</textBlock>
  </contentBlock>
  <contentBlock page="0" id="i-d010136ddef5eb1e">
    <textBlock id="i-bec4f5754ac541a2">Beträffande den passus i regeringsdeklarationen som Annika Åhnberg nämnde kan jag säga att riksdagen ju vid föregående riksmöte i stor enighet antog två lagar om användning av genteknik på människan. Det var en lag om användning av viss genteknik vid allmänna hälsoundersökningar och en lag om åtgärder i forsknings- eller behandlingssyfte med befruktade ägg från människa. På det sättet har dessa viktiga användningsområden för bioteknik på människa fått en tillfredsställande reglering. Men det kan i och för sig finnas anledning att gå vidare med bestämmelser på det här fältet. I så måtto kan man säga att regeringsförklaringen lyfte fram det området och visade på regeringens intresse för det och på att regeringen noga skall följa detta.</textBlock>
  </contentBlock>
  <contentBlock page="0" id="i-f1c4100f77787621">
    <textBlock id="i-7ee08bd0f04f78b6">Det kan särskilt finnas behov av att reglera frågor med anknytning till fosterdiagnostik och genetisk sekretess mot arbetsgivare och försäkringsbolag.</textBlock>
    <textBlock id="i-1dac387c0f8f325f">Vidare innebär ju kunskaperna om sambanden mellan genetiska faktorer och sjukdomar att man ställs inför svåra överväganden av etisk natur. De kan påkalla regeringsförslag om ytterligare bestämmelser rörande användning av bioteknik på människor.</textBlock>
  </contentBlock>
  <contentBlock page="0" id="i-c9d209ca19b95474">
    <textBlock id="i-4568ae7628678f84">Det som Annika Åhnberg åsyftar när det gäller patenträtten förmodar jag är europeiska patentverkets beslut att bevilja patent för onkomusen. Det är så färskt att jag bara sett tidningsuppgifter om att man har fattat beslut om det.</textBlock>
  </contentBlock>
  <contentBlock page="0" id="i-8a97bc1f692cecd0">
    <textBlock id="i-88fa7f30f096cd5a">Anf. 129 ANNIKA ÅHNBERG (v):</textBlock>
  </contentBlock>
  <contentBlock page="0" id="i-ecd3dba59b1b4511">
    <textBlock id="i-42cdedf7afefd510">Fru talman! Jag måste tyvärr säga att jag inte tycker att statsrådets ytterligare svar är så mycket mer klargörande. Om det är så att vi har en beredning vars majoritet har sagt att man inte har för avsikt att ta upp genteknik på människa och regeringen i sin regeringsförklaring framhåller att den tänker göra någonting ytterligare för en ansvarsfull hantering när det gäller genteknik på människa, är det någonting som inte stämmer. Den rimliga slutsatsen av det måste vara att man tänker ge den arbetande beredningen tilläggsdirektiv. De åtgärder som statsrådet nu nämner beslutades ju i samband med att riksdagen i våras fattade de nämnda besluten. Det gavs alltså ytterligare direktiv att man skulle se över relationen till arbetsgivaren och ett garanterande av sekretessen.</textBlock>
    <textBlock id="i-ffe4f7d46cab6eb5">Det är alltså inte heller några nyheter i sammanhanget.</textBlock>
  </contentBlock>
  <contentBlock page="0" id="i-bdfe179b9ea5314a">
    <textBlock id="i-51aee1ebaa3b5077">När det gäller patenträtten är det mycket riktigt</textBlock>
    <textBlock id="i-79d88dd1d002516e">EPOs beslut att godkänna patent på den s.k.</textBlock>
    <textBlock id="i-bfaa6e971e25ce69">onkomusen som jag avser, dvs. den mus som man använder för cancerforskning. Det är en åtgärd som kräver inte bara att vi har en beredning i Sverige utan också att vi förhåller oss aktivt till de processerna i Europa, att vi inte bara underordnar oss.</textBlock>
  </contentBlock>
  <contentBlock page="0" id="i-c8c9b14e7e6eca2e">
    <textBlock id="i-4d57847605994e0c">Anf. 130 Statsrådet REIDUNN LAURÉN (--</textBlock>
    <textBlock id="i-4644a18198bfcbf0">):</textBlock>
  </contentBlock>
  <contentBlock page="0" id="i-73b905b616120877">
    <textBlock id="i-7e4aa4554101cdfc">Fru talman! Vi får väl se vad som händer på det här området. Först blir det en invändningstid om nio månader. Under den tiden kan vem som helst framställa en invändning mot beslutet. Sedan skall det överklagas till besvärsavdelningen, och den kan antingen inskränka eller avslå. Det kan alltså dröja innan den här frågan är slutligt avgjord. Det är klart att vi noggrant skall följa detta, men mer än så kan jag i dag inte säga.</textBlock>
  </contentBlock>
  <contentBlock page="0" id="i-b2a4a9862d333f9e">
    <textBlock id="i-b2a40722bdb4758e">Anf. 131 ANNIKA ÅHNBERG (v):</textBlock>
  </contentBlock>
  <contentBlock page="0" id="i-f3a79e5e3586929a">
    <textBlock id="i-8d462156e262d14c">Fru talman! Jag tycker naturligtvis att det är bra att regeringen har för avsikt att följa detta noggrant, men jag hade nog hoppats på ett mer aktivt ingripande. Det är min uppfattning att det regelverk som har byggts upp kring patenträtten lämpar sig bäst för tekniska uppfinningar. Det är från början inte avsett att kunna användas när det gäller den typ av biologisk materia som vi nu diskuterar. Det rimliga vore egentligen att man utvecklade ett nytt regelverk som utgår ifrån att det här är enprocess och en produkt av helt annan karaktär. Om man skall kunna komma dithän krävs ett omfattande internationellt arbete. Det krävs ett aktivt arbete, t.ex. från regeringar som klart har uttalat att de vill verka för en mer ansvarsfull hantering på området.</textBlock>
  </contentBlock>
  <contentBlock page="0" id="i-15755795eb7a0ce8">
    <textBlock id="i-04636d016904762a">Anf. 132 Statsrådet REIDUNN LAURÉN (--</textBlock>
    <textBlock id="i-58b465d7fa46547f">):</textBlock>
  </contentBlock>
  <contentBlock page="0" id="i-23afab6fb2a1efe4">
    <textBlock id="i-bd26986cd3e09eb9">Fru talman! Jag tackar för synpunkterna och skall naturligtvis överväga detta.</textBlock>
  </contentBlock>
  <contentBlock page="0" id="i-5e99a89de398d0b5">
    <textBlock id="i-b5a498660838b6bb">Överläggningen var härmed avslutad.</textBlock>
  </contentBlock>
  <contentBlock page="0" id="i-c9bf263a472cc2f7">
    <textBlock id="i-03b22b0a88b2b92c">Ajounering</textBlock>
  </contentBlock>
  <contentBlock page="0" id="i-6f174a744ca19c59">
    <textBlock id="i-0a49ffb2341149d0">Kammaren beslöt kl. 17.01 på förslag av talmannen att ajounera frågestunden till kl. 18.00.</textBlock>
  </contentBlock>
  <contentBlock page="0" id="i-1705ea2f1b162c3b">
    <textBlock id="i-9dc00d7cbf232042">Återupptagna förhandlingar</textBlock>
  </contentBlock>
  <contentBlock page="0" id="i-bdb773a51f5cbb9c">
    <textBlock id="i-da6d99e244d43029">Förhandlingarna återupptogs kl. 18.00.</textBlock>
  </contentBlock>
  <contentBlock page="0" id="i-9d112793a869ae34">
    <textBlock id="i-bb6046e81ba4ba5f">18 § Svar på fråga  1991/92:55 om EG och omställningen av det svenska jordbruket</textBlock>
  </contentBlock>
  <contentBlock page="0" id="i-3370ad2783116a28">
    <textBlock id="i-98ab1f239cfa4877">Anf. 133 Jordbruksminister KARL ERIK</textBlock>
    <textBlock id="i-b5504149a2f26367">OLSSON (c):</textBlock>
  </contentBlock>
  <contentBlock page="0" id="i-cfd0fdf0f4cb8b6b">
    <textBlock id="i-0190f4770fd61f5f">Fru talman! Annika Åhnberg har frågat mig om regeringen omedelbart avser vidta åtgärder för att klargöra vad EG-anpassningen innebär i förhållande till omställningen av det svenska jordbruket.</textBlock>
  </contentBlock>
  <contentBlock page="0" id="i-e879c151a269bbbf">
    <textBlock id="i-b5f395e44329c697">Som framgår av regeringsförklaringen är en av de stora uppgifterna för regeringen att fullt ut föra</textBlock>
    <textBlock id="i-306f90f1bce53c3d">Sverige in i det europeiska samarbetet genom förhandlingar om medlemskap i EG. Regeringen har också deklarerat att omställningen av jordbruket skall fullföljas. Syftet är att Sverige vid inträdet i EG skall ha en stark och konkurrenskraftig jordbruksnäring. Vidare skall en avstämning av omställningsbesluten ske efter det att EG har lagt fast principerna för sin kommande jordbrukspolitik. Arbetet med denna avstämning skall förberedas av en särskild kommission.</textBlock>
  </contentBlock>
  <contentBlock page="0" id="i-f3cbc995c75a02cf">
    <textBlock id="i-ff50931b50d1a6cf">Frågan om en anpassning till EGs gemensamma politik tillhör de mest centrala frågorna för regeringen just nu. Självfallet är det viktigt att så snart som möjligt klargöra vad en EG-anpassning innebär för omställningen av det svenska jordbruket. Det är också därför regeringen avser att skyndsamt tillsätta en särskild kommission med uppgift att närmare analysera denna fråga.</textBlock>
    <textBlock id="i-e256bf3a735e6b9e">Tillsättningen av en sådan kommission förbereds för närvarande. I det sammanhanget kommer också kommissionens status, sammansättning och organisation att prövas.</textBlock>
  </contentBlock>
  <contentBlock page="0" id="i-32de1c23af930555">
    <textBlock id="i-07089407aa59f7d5">Till saken hör också att arbetet med att analysera konsekvenserna för svenskt jordbruk av en EG-</textBlock>
    <textBlock id="i-b3480c26ca001f7e">anslutning redan har inletts. Våren 1991 gjorde statens jordbruksnämnd en första studie av konsekvenserna som sedan bildade basen i den grönbok som den tidigare regeringen offentliggjorde i juni. Analysarbetet har sedan dess bedrivits mer eller mindre kontinuerligt, och i statens jordbruksverks uppgifter ingår att följa utvecklingen av EGs jordbrukspolitik och analysera konsekvenserna av ett medlemskap.</textBlock>
  </contentBlock>
  <contentBlock page="0" id="i-0fd45efcc97371db">
    <textBlock id="i-d1327b4bcd6da591">Till sist bör även påpekas att EG är på väg att reformera sin jordbrukspolitik. EG-kommissionen har lagt fram relativt långtgående förslag till förändringar av den gemensamma jordbrukspolitiken, förslag som har rönt stor uppmärksamhet. Det är dock ännu för tidigt att bedöma hur EGs slutliga ställningstagande kommer att bli. Av samma skäl är det också svårt att bedöma vad ett medlemskap får för konsekvenser för det svenska jordbruket. Det hindrar emellertid inte att analysarbetet drivs så långt det är möjligt, vilket också är regeringens avsikt.</textBlock>
  </contentBlock>
  <contentBlock page="0" id="i-237f088047e44af0">
    <textBlock id="i-f2e691f22c1154dd">Anf. 134 ANNIKA ÅHNBERG (v):</textBlock>
  </contentBlock>
  <contentBlock page="0" id="i-34cb71eeaf13aa58">
    <textBlock id="i-abc8f3e1497c7a23">Fru talman! Jag tackar för svaret på min fråga. Jag hälsar naturligtvis med stor tillfredsställelse att det nu skall tillsättas en kommission som skall följa det svenska jordbrukets avreglering och omställning samt hur detta förhåller sig till EG-anpassningen.</textBlock>
    <textBlock id="i-abc5921a0966cd4c">Vänsterpartiet och även centerpartiet lade fram ett sådant förslag redan i samband med att riksdagen fattade sitt stora livsmedelspolitiska beslut våren</textBlock>
    <textBlock id="i-50548f30c59b0e75">1990. Vi fick då inte majoritet för vårt förslag.</textBlock>
    <textBlock id="i-6ec0afe64f51a792">Därför är det mycket bra att man avser att tillsätta denna kommission.</textBlock>
  </contentBlock>
  <contentBlock page="0" id="i-16df1f84500dda7e">
    <textBlock id="i-206085c7a5d20135">Orsaken till att jag ställer min fråga är att det, när riksdagen fattade detta stora genomgripande beslut med så oerhörda konsekvenser för det svenska jordbruket, inte var känt att en ansökan om svenskt</textBlock>
    <textBlock id="i-72495c6347bb13fb">EG-medlemskap var nära förestående. Så här i efterhand inser man ju att riksdagens arbete på detta område skulle förmodligen ha sett annorlunda ut om vi hade haft det här perspektivet klart för oss.</textBlock>
  </contentBlock>
  <contentBlock page="0" id="i-b4f7b0722da944e1">
    <textBlock id="i-da0404b1e3064377">För många av Sveriges jordbrukare innebär EG-</textBlock>
    <textBlock id="i-2d482f50a637ebc3">anpassningen stora problem, även på mycket kort sikt. Hur skall man bruka sin jord nästkommande år?</textBlock>
  </contentBlock>
  <contentBlock page="0" id="i-01071a35b5b270cc">
    <textBlock id="i-41a144b025425836">Det är därför oerhört viktigt att tillsätta denna kommission som skall se över vad denna process innebär på litet längre sikt. Särskilt viktigt är det för mig och många jordbrukare att få veta: Kommer det någon typ av klargörande som underlättar de beslut som man på varje jordbruksföretag nu måste fatta när det gäller omställning av areal nästa år och året därefter?</textBlock>
  </contentBlock>
  <contentBlock page="0" id="i-79693fa6639b4dc0">
    <textBlock id="i-c8506df1d9f57239">Anf. 135 Jordbruksminister KARL ERIK</textBlock>
    <textBlock id="i-8028caefb3e966b0">OLSSON (c):</textBlock>
  </contentBlock>
  <contentBlock page="0" id="i-458e805874a48400">
    <textBlock id="i-4cbc43e00bba8ac0">Fru talman! Annika Åhnberg vet lika väl som jag att när frågan om tillsättandet av en kommission diskuterades i samband med beslutet var vi medvetna om att det kunde bli förändringar --</textBlock>
    <textBlock id="i-036001de680fe5c3">ändrade förhållanden eller icke förutsebara effekter av det fattade beslutet. Därför är det nödvändigt att man noga följer denna process. En sådan förändring är ju att vi nu har ansökt om medlemskap i EG.</textBlock>
  </contentBlock>
  <contentBlock page="0" id="i-814f3ed301fa2015">
    <textBlock id="i-adfce35bda5479d7">Det brådskar med att få fram synpunkter. Samtidigt måste man i det pågående beredningsarbetet inom regeringen ta tillräcklig tid på sig för att allt skall fungera på bästa sätt.</textBlock>
  </contentBlock>
  <contentBlock page="0" id="i-ffada45213e6647f">
    <textBlock id="i-adf67845c32b4c51">Jag tror också att det är viktigt att jordbrukarna så långt möjligt får klarhet i hur situationen det närmaste året ser ut och i vad som eventuellt kan bli effekten av ett medlemskap.</textBlock>
  </contentBlock>
  <contentBlock page="0" id="i-ddec83acf1846b7b">
    <textBlock id="i-8b87505b64e45366">En fråga som ofta reses, och som väl nästan ingick i Annika Åhnbergs fråga, är hur den omställda arealen betraktas i ett EG-sammanhang. Det är i dag inte möjligt att ge ett klart svar på den frågan.</textBlock>
    <textBlock id="i-d9d32c024ab09870">Min personliga uppfattning är att åker är åker så länge den inte är skog. Det kan man se när man tittar på den.</textBlock>
  </contentBlock>
  <contentBlock page="0" id="i-6fce726b2ed0fd08">
    <textBlock id="i-41b4a2791f5148d6">Anf. 136 ANNIKA ÅHNBERG (v):</textBlock>
  </contentBlock>
  <contentBlock page="0" id="i-f14664c6e83a9254">
    <textBlock id="i-c8bb2db4d6b9ed56">Fru talman! Ja, det kan man se, åtminstone efter ett kort tag. I det fallet delar jag jordbruksministerns uppfattning.</textBlock>
  </contentBlock>
  <contentBlock page="0" id="i-e8719b9893428773">
    <textBlock id="i-9b1699c4d2eb663a">Det svenska beslutet innebär att vissa jordbrukare erbjuds omställningsersättningar under själva omställningsperioden. Vad som sedan händer efter omställningsperioden skall vi från samhällets sida inte lägga oss i. Då är det upp till jordbrukaren att bruka marken, t.ex. att odla spannmål igen.</textBlock>
  </contentBlock>
  <contentBlock page="0" id="i-900fc0bfc42f693f">
    <textBlock id="i-04d56f8a15bf68d2">Många ställer frågan: Hur kommer man från EG att se på den omställda arealen? Kommer man att acceptera den som definitivt omställd areal, som inte längre ingår i vår jordbruksareal? Eller är det möjligt att gå in i EG med denna areal som spannmålsareal?</textBlock>
  </contentBlock>
  <contentBlock page="0" id="i-2be25aa6e9c0e723">
    <textBlock id="i-ee5e57706e4b05f6">Det finns naturligtvis många frågor kring detta. Jag anser att det var mycket bra att denna omställning genomfördes. Den var helt nödvändig, även om jag vet att den har varit och är smärtsam för många som är mitt uppe i den. Men det känns ju bittert att konstatera att när vi nu har utsatt våra jordbrukare för denna hårdhänta hantering, måste vi kanske vända tillbaka in i ett annat regleringssystem, som i många avseenden inte står det svenska, gamla systemet efter. Det är en oerhört viktig fråga hur vi skall kunna klara anpassningen, samtidigt som de positiva effekterna av omställningen bevaras.</textBlock>
  </contentBlock>
  <contentBlock page="0" id="i-cdfdc430980db893">
    <textBlock id="i-e6ea3db8b0978957">Jag vill bara än en gång understryka angelägenheten av att kommissionen kommer i gång med sitt arbete och att de omedelbart akuta frågorna klargörs med det snaraste.</textBlock>
  </contentBlock>
  <contentBlock page="0" id="i-05a48f3737562eb8">
    <textBlock id="i-99f212debed4b6d3">Anf. 137 Jordbruksminister KARL ERIK</textBlock>
    <textBlock id="i-e686571a9bcdf174">OLSSON (c):</textBlock>
  </contentBlock>
  <contentBlock page="0" id="i-cc1a10b87cd05a1f">
    <textBlock id="i-7a7d3145a8c1e77a">Fru talman! Vi vet i dag inte hur den nya, gemensamma jordbrukspolitiken inom EG</textBlock>
    <textBlock id="i-ccb876bf67b80436">kommer att se ut. Som jag tidigare nämnde finns det dock ett förslag. Det är mycket som tyder på att detta förslag kommer att ligga i linje med den linje som vi i Sverige tidigare har följt. Detta bör rimligen ge oss en viss fördel inför ett medlemskap.</textBlock>
  </contentBlock>
  <contentBlock page="0" id="i-dddfe1cab3eb0d16">
    <textBlock id="i-3de55565bacff3c7">Samtidigt förväntas sättet att hantera överskottet att bli annorlunda. Här måste man göra noggranna bedömningar i Sverige inför de kommande förhandlingarna med EG.</textBlock>
  </contentBlock>
  <contentBlock page="0" id="i-7e58760d345b974c">
    <textBlock id="i-abef3cd5c42bb870">Överläggningen var härmed avslutad.</textBlock>
  </contentBlock>
  <contentBlock page="0" id="i-dcdebc4a5fa2d46b">
    <textBlock id="i-cf107404ca20f3d0">19 § Svar på fråga  1991/92:59 om undersökningsfartyget Argos</textBlock>
  </contentBlock>
  <contentBlock page="0" id="i-845167c83d1249fb">
    <textBlock id="i-f617ef34ee72f187">Anf. 138 Jordbruksminister KARL ERIK</textBlock>
    <textBlock id="i-cc5e38370a521682">OLSSON (c):</textBlock>
  </contentBlock>
  <contentBlock page="0" id="i-09e4f8e7d407c0ec">
    <textBlock id="i-60e81eebe24a5386">Fru talman! Elving Andersson har frågat om jag är beredd att ta initiativ till att fiskeriverkets undersökningsfartyg Argos kan användas effektivare och att vi därigenom får en bättre havsövervakning.</textBlock>
  </contentBlock>
  <contentBlock page="0" id="i-cbe21203cec5f7de">
    <textBlock id="i-0f98b95452e5fd4c">Det finns flera myndigheter och forskningsorgan som har behov av att samla in data om tillståndet i våra havsområden. Fartygsresurserna är splittrade.</textBlock>
    <textBlock id="i-1cdc6f8f5a829fe8">Ett första steg till samordning var den överföring som redovisades för riksdagen i våras och som innebär att fiskeriverket övertar naturvårdsverkets fartyg. Denna överföring samt en förändring av bemanningsreglerna för fartyget leder till besparingar som motiverade att anslaget till fiskeriverket minskades.</textBlock>
  </contentBlock>
  <contentBlock page="0" id="i-e5759c1351a98739">
    <textBlock id="i-b9862eaad4d330b4">Generaldirektören Ulf Larsson utreder på regeringens uppdrag hur en ytterligare samordning av fartygsresurserna skall göras. Vidare har flera myndigheter, bl.a. fiskeriverket, i sina anslagsframställningar för nästa budgetår begärt ökade anslag för havsundersökningar.</textBlock>
  </contentBlock>
  <contentBlock page="0" id="i-0dfe2f7076f02de1">
    <textBlock id="i-3814f5b13eacf076">Den fråga som Elving Andersson tar upp är alltså under beredning i regeringskansliet. Syftet med beredningsarbetet är att göra de nödvändiga havsundersökningarna mera effektiva.</textBlock>
  </contentBlock>
  <contentBlock page="0" id="i-73e01cde0bb95eba">
    <textBlock id="i-6a534291dc42d6fd">Anf. 139 ELVING ANDERSSON (c):</textBlock>
  </contentBlock>
  <contentBlock page="0" id="i-859422af392a947d">
    <textBlock id="i-a34f3c4a8467b958">Fru talman! Jag tackar jordbruksministern för svaret på min fråga, även om det i sak inte innehöll så många konkreta upplysningar.</textBlock>
  </contentBlock>
  <contentBlock page="0" id="i-41c7c9b880934939">
    <textBlock id="i-3914c6f64083a884">Fiskerstyrelsens undersökningsfartyg Argos verksamhet är ju väldigt viktig från olika synpunkter. Man sysslar dels med provtrålning för att undersöka de olika fiskbeståndens storlek och livskraft -- vilket i sin tur utgör underlag för kvotförhandlingar i fråga om fiskets område --, dels gör man en kontinuerlig miljöövervakning när det gäller situationen i havet. Detta är naturligtvis oerhört viktiga undersökningar, och det är en angelägen forskning som bedrivs.</textBlock>
  </contentBlock>
  <contentBlock page="0" id="i-cd78f22ab8928b7f">
    <textBlock id="i-64b9381437672cab">Argos har tidigare kunnat vara i drift i ungefär 40</textBlock>
    <textBlock id="i-677aa0e7dee45ca5">veckor per år. Med de besparingskrav som nu ställts kan fartyget i stället vara i gång i ungefär 23 veckor per år. Det är alltså fråga om en dramatisk minskning av verksamheten.</textBlock>
  </contentBlock>
  <contentBlock page="0" id="i-e44dbe9a921ed3f6">
    <textBlock id="i-319fab81e14c5b88">Jag har i och för sig den största förståelse för att alla olika statliga instanser, verk och myndigheter på olika sätt måste spara in på utgifterna, men jag har en känsla av att det i det här fallet inte rör sig om så väldigt stora pengar. Med tanke på den oerhört viktiga verksamhet man bedriver är jag rädd för att det gamla ordspråket om att snålheten kan bedra visheten riskerar att besannas.</textBlock>
  </contentBlock>
  <contentBlock page="0" id="i-903778ae8f994327">
    <textBlock id="i-357778eb09a6abc6">Jag vill med anledning av det svar som jag har fått ställa två följdfrågor till jordbruksministern.</textBlock>
    <textBlock id="i-e8294680994da6e6">Fiskeriverket har i sin anslagsframställan begärt ökade anslag för havsundersökningar. Jag inser att jordbruksministern inte kan föregripa budgetberedningen, men jag skulle ändå vilja ha besked om huruvida jordbruksministern anser detta vara en viktig verksamhet som bör komma till stånd igen. När kan den beredningen som nu pågår tänkas föranleda något konkret beslut?</textBlock>
  </contentBlock>
  <contentBlock page="0" id="i-994689fab5aaf5d8">
    <textBlock id="i-b7a831bd73ae6294">Anf. 140 Jordbruksminister KARL ERIK</textBlock>
    <textBlock id="i-0aedd13c6cdb6fe0">OLSSON (c):</textBlock>
  </contentBlock>
  <contentBlock page="0" id="i-e9897c5db4921fa1">
    <textBlock id="i-87d1f7fd5a29df30">Fru talman! Argos uppgifter är väldigt viktiga, inte minst för havsmiljön och möjligheterna för fisket nu och i framtiden.</textBlock>
  </contentBlock>
  <contentBlock page="0" id="i-bd4d8f7f05249925">
    <textBlock id="i-d5fda6157475d3da">Elving Andersson ställde två konkreta frågor. Det är rätt att jag inte kan gå in och ge några detaljuppgifter om var vi står i beredningsfrågan, i synnerhet som vi i regeringen har tagit på oss att göra stora besparingar. Det är ingen som kommer undan detta besparingskrav.</textBlock>
  </contentBlock>
  <contentBlock page="0" id="i-7108a1079d5e2906">
    <textBlock id="i-00ac996d32216a36">Jag vill samtidigt säga att vi i våra diskussioner har betraktat dessa framställningar på ett positivt sätt.</textBlock>
    <textBlock id="i-8cc5a77db6f42694">Regeringen har också en positiv syn på miljöfrågorna, vilket kan bidra till att detta område kan få en positiv behandling jämfört med vissa andra områden.</textBlock>
  </contentBlock>
  <contentBlock page="0" id="i-2cdfc18020ac78da">
    <textBlock id="i-69ca79dcb0d04430">Beträffande tiden för beredningens arbete kommer resultatet i vanlig ordning att presenteras i budgetpropositionen.</textBlock>
  </contentBlock>
  <contentBlock page="0" id="i-56c34b583ac3447e">
    <textBlock id="i-b2dc029184d02843">Anf. 141 ELVING ANDERSSON (c):</textBlock>
  </contentBlock>
  <contentBlock page="0" id="i-406cc07e13ad1a03">
    <textBlock id="i-afa90494edf73ce8">Fru talman! Jag tackar jordbruksministern för de kompletterande svaren.</textBlock>
  </contentBlock>
  <contentBlock page="0" id="i-668b4a9732434ab2">
    <textBlock id="i-79e0bf98af34302d">Det är viktigt att notera jordbruksministerns och hela regeringens positiva grundsyn när det gäller hur viktig den här verksamheten är.</textBlock>
  </contentBlock>
  <contentBlock page="0" id="i-9e69088bc0d1cfd5">
    <textBlock id="i-1d523e58fe7cdeb7">Jag tolkar jordbruksministerns uttalanden så att dessa framställningar kommer att behandlas i en mycket positiv anda, och det är ett glädjande besked.</textBlock>
  </contentBlock>
  <contentBlock page="0" id="i-a87dbf417b50f9bd">
    <textBlock id="i-23260c771ebb5627">Överläggningen var härmed avslutad.</textBlock>
  </contentBlock>
  <contentBlock page="0" id="i-b08e54b47eb9b7e8"/>
  <contentBlock page="0" id="i-f9dc8de800d774d5">
    <textBlock id="i-5b40e09a8eb70043">20 § Svar på fråga  1991/92:68 om etanolproduktion</textBlock>
  </contentBlock>
  <contentBlock page="0" id="i-f81a41625758c7f6">
    <textBlock id="i-1b7342ab224e280b">Anf. 142 Jordbruksminister KARL ERIK</textBlock>
    <textBlock id="i-e3b5ef3815a62571">OLSSON (c):</textBlock>
  </contentBlock>
  <contentBlock page="0" id="i-de01df7e25a0be6b">
    <textBlock id="i-19ae26524497df91">Fru talman! Lars Moquist har frågat mig om jag är beredd att verka för en etablering av etanolproduktion till Mörbylånga. Han syftar därmed dels på ett planerat förslag till slopad punktskatt på etanol, dels på de planer som</textBlock>
    <textBlock id="i-6ed617ffddbd0afd">Sockerbolaget har att lägga ned sockerbruket i</textBlock>
    <textBlock id="i-6fb90bceb10ab751">Mörbylånga.</textBlock>
  </contentBlock>
  <contentBlock page="0" id="i-cf7030e11e487df7">
    <textBlock id="i-acca68f83c1ff786">Jag vill börja med att erinra om att jag i samband med en fråga av Göran Magnusson om etanolproduktion har givit uttryck för åsikten att det visserligen förefaller som om de mellansvenska slättbygderna kunde vara intressanta för en eventuell etanolproduktion men att det är en framtida etanolproducent som skall stå för bedömningen av var i landet en eller flera etanolanläggningar skall lokaliseras, inte regeringen.</textBlock>
  </contentBlock>
  <contentBlock page="0" id="i-6b046ba87f29b2be">
    <textBlock id="i-81e419a88f552a80">När det gäller sysselsättningssituationen på Öland och förslaget från Sockerbolaget att lägga ned bruket har jag beträffande det statliga stödet till sockerbruken sagt att denna fråga kommer att prövas i samband med beredningen av statsbudgeten för nästa budgetår.</textBlock>
  </contentBlock>
  <contentBlock page="0" id="i-b87f8c358d17ea2e">
    <textBlock id="i-dc14564395ce2c8c">Jag är dock medveten om att det i samband med diskussionerna om nedläggningen av sockerbruket på Öland har startats ett arbete för att hitta alternativ till både produktionen i jordbruket och sysselsättningen i sockerbruket. Det finns vissa förslag på både jordbruks- och industriområdet, och dessa studeras nu närmare inom den s.k.</textBlock>
    <textBlock id="i-d5d576cdcc325c18">Ölandsgruppen. Det arbete som bedrivs inom denna grupp anser jag vara av stor vikt för att underlätta omställningen i samband med en nedläggning av sockerbruket oavsett när i tiden detta kan komma att ske.</textBlock>
  </contentBlock>
  <contentBlock page="0" id="i-f812137a6d3d78f6">
    <textBlock id="i-7bae0743366e5ebf">Anf. 143 LARS MOQUIST (nyd):</textBlock>
  </contentBlock>
  <contentBlock page="0" id="i-5b1f4c8028cdacbe">
    <textBlock id="i-f1021d9db047cdfe">Fru talman! Jag tackar Karl Erik Olsson för svaret.</textBlock>
    <textBlock id="i-eaa056f22638def7">Det som jag har velat föra in i medvetandet när denna fråga om etanol diskuteras är att man i denna</textBlock>
    <textBlock id="i-884b43b4a701b5b4">Ölandsgrupp har fört fram att det inte behöver vara vete som är basen för etanoltillverkning utan att man kan göra som på Öland, nämligen använda sockerbetan som grund. Vissa förstudier har visat att t.ex. 1 m3 etanol är vad man får ut per hektar vete. Och det påstås att man kan få ut kanske fyra fem gånger så mycket med sockerbetan som bas för denna etanoltillverkning. Jag hoppas att även denna aspekt finns med när man funderar över en etanolproduktion här i landet.</textBlock>
  </contentBlock>
  <contentBlock page="0" id="i-8ffa0a65f0b2ccbe">
    <textBlock id="i-3602e8024c0f71ee">Det är naturligtvis vissa saker som innebär svårigheter när det gäller sockerbetan, t.ex. lagring under vintern, så att man klarar frysningen. Det är något som man inte behöver fundera över när det gäller vete som bas för etanoltillverkning.</textBlock>
  </contentBlock>
  <contentBlock page="0" id="i-3555230f68969317">
    <textBlock id="i-04976e0bd409a3c9">Anf. 144 Jordbruksminister KARL ERIK</textBlock>
    <textBlock id="i-23aec804731dfeb7">OLSSON (c):</textBlock>
  </contentBlock>
  <contentBlock page="0" id="i-aab838b8e05a8c00">
    <textBlock id="i-eb00db43f127cb6a">Fru talman! Sett i ett generellt perspektiv borde det vara en fördel att man får ut så stor produktion som möjligt. Då skulle sockerbetan ha en fördel jämfört med vete. Men i samband med överenskommelsen om energipolitiken kommer förslaget och så småningom beslutet fram att man får använda omställningsstödet till jordbruket för att låta det gå direkt till en anläggning för etanolproduktion.</textBlock>
    <textBlock id="i-f97887cdbcb9c355">Detta omställningsstöd är baserat per hektar. Och eftersom det är som Lars Moquist säger, att det sannolikt inte skulle behövas mer än en fjärdedel så många hektar sockerbetor som vete för att få fram motsvarande mängd etanol, blir alltså detta stöd i detta sammanhang betydligt lägre. Men om det finns en anläggning som skulle gå att använda på något sätt får man göra en bedömning.</textBlock>
  </contentBlock>
  <contentBlock page="0" id="i-9182753ace267c0b">
    <textBlock id="i-59ead387baafdc11">Anf. 145 LARS MOQUIST (nyd):</textBlock>
  </contentBlock>
  <contentBlock page="0" id="i-15bdff506fd93306">
    <textBlock id="i-3b487cacad9c4dd0">Fru talman! Jag tackar för svaret, och jag är tacksam för att detta medvetande finns om Ölands bekymmer beträffande att sockerbruket läggs ned.</textBlock>
    <textBlock id="i-bd3625f96d9d1289">Det finns kanske inga räddningsmöjligheter för sockerbruket på Öland. Det är inte bara bönderna där som får förändringar när det gäller underlaget för sina inkomster utan även andra näringar, t.ex.</textBlock>
    <textBlock id="i-6b96c2162e4c049e">åkerier och många andra. Jag tackar emellertid för att denna fråga finns med vid bedömningen när man ser på sysselsättningseffekterna och kanske även i samband med att man ser över frågan om bränsleproduktion för bilar.</textBlock>
  </contentBlock>
  <contentBlock page="0" id="i-1d2cb88d4243b3c8">
    <textBlock id="i-585a49ddfdc43c2c">Överläggningen var härmed avslutad.</textBlock>
  </contentBlock>
  <contentBlock page="0" id="i-f1f8fbca59209e59">
    <textBlock id="i-65d3b45c43bf72a2">21 § Svar på fråga  1991/92:85 om fodermedelslagen</textBlock>
  </contentBlock>
  <contentBlock page="0" id="i-adadb86004f21562">
    <textBlock id="i-d5292cc054c5328b">Anf. 146 Jordbruksminister KARL ERIK</textBlock>
    <textBlock id="i-01c22ebc0410e283">OLSSON (c):</textBlock>
  </contentBlock>
  <contentBlock page="0" id="i-fbb3d5262e88698d">
    <textBlock id="i-31e0113868524d6b">Fru talman! Annika Åhnberg har frågat mig om jag avser vidta åtgärder för att klargöra fodermedelslagens innebörd vad gäller användningen av hela djurkroppar från självdöda djur.</textBlock>
  </contentBlock>
  <contentBlock page="0" id="i-c5b1aa2ec4cb9632">
    <textBlock id="i-39d721b987bfcdaf">Enligt lagen (1985:295) om foder avses med foder en vara som är avsedd att användas för utfodring av djur. Foder får inte ha en sådan sammansättning eller beskaffenhet i övrigt att det bl.a. kan antas att det är skadligt eller annars otjänligt för djuret eller gör livsmedel från djur som utfodrats med fodret skadligt eller otjänligt som människoföda.</textBlock>
    <textBlock id="i-e9ce4b0603b21c44">Dessutom får som foder till andra djur än pälsdjur inte användas fodermjöl eller annan vara som framställts av kött från självdöda djur eller från sjukligt förändrade delar av slaktade djur.</textBlock>
  </contentBlock>
  <contentBlock page="0" id="i-2c05e097a4e545df">
    <textBlock id="i-71578519933d225d">Frågan om det är förenligt med foderlagens bestämmelser att använda självdöda djur som foder till vildsvin i hägn övervägs för närvarande av rättstillämpande myndighet.</textBlock>
  </contentBlock>
  <contentBlock page="0" id="i-9db86b2d1f196908">
    <textBlock id="i-3a759c819b3c2f5c">För att undvika oklarhet för framtiden har regeringen för avsikt att ta upp frågan om ett förtydligande av foderlagen så att det klart framgår att utfodring med hela kroppar av självdöda djur är förbjuden.</textBlock>
  </contentBlock>
  <contentBlock page="0" id="i-c4c1f512cc4cf793">
    <textBlock id="i-694c55005183f870">Anf. 147 ANNIKA ÅHNBERG (v):</textBlock>
  </contentBlock>
  <contentBlock page="0" id="i-a7771b5c9d4e625a">
    <textBlock id="i-fc6b00ec6712cf79">Fru talman! Jag tackar för svaret på den här frågan, och för ovanlighetens skull är jag helt nöjd med svaret.</textBlock>
  </contentBlock>
  <contentBlock page="0" id="i-a9c43a842736075f">
    <textBlock id="i-55e2dc23e5e7f691">Detta kan tyckas vara en udda och perifer fråga, men i det här huset har vi ju att hantera ett väldigt vitt ämnesområde. Och i detta sammanhang handlar det faktiskt om en oklarhet i en lagstiftning, och lagstiftning är ju en av huvuduppgifterna för riksdagen. Därför är det mycket välkommet att få klart besked att denna oklarhet skall undanröjas.</textBlock>
  </contentBlock>
  <contentBlock page="0" id="i-55ef9bdc6bc3bc61">
    <textBlock id="i-fd78056db8995760">Tilläggas kan möjligen att jag tycker att man skall ha all förståelse för att det finns stora problem när det gäller att hantera självdöda djur. Detta var något som man tidigare i alla fall delvis löste inom ramen för jordbruksprisregleringssystemet, dvs. att man hjälpte till att finansiera kostnaden. I dag finns inte detta stöd, och det bör inte heller finnas i och med den nya politik som vi har utformat. Men samtidigt är kostnaderna för omhändertagandet mycket höga, och det kan vara svårt för den enskilde djurhållaren att hantera detta. Och det är möjligt att man behöver se över lagstiftning och regelverk på detta område. Men just i denna fråga måste det vara helt klart att det t.ex. av smittskyddsskäl inte kan vara lämpligt att självdöda djur används som foder till andra djur.</textBlock>
  </contentBlock>
  <contentBlock page="0" id="i-e313cef20a6fdca7">
    <textBlock id="i-4a5c9078cbf9f6ef">Jag tackar emellertid för svaret.</textBlock>
  </contentBlock>
  <contentBlock page="0" id="i-62c463c9db4eeb1a">
    <textBlock id="i-0820204255e2b8d5">Anf. 148 Jordbruksminister KARL ERIK</textBlock>
    <textBlock id="i-b5f86fe0ecae5a7c">OLSSON (c):</textBlock>
  </contentBlock>
  <contentBlock page="0" id="i-1344a55b23a261e3">
    <textBlock id="i-474986173c1b18f9">Fru talman! När det gäller användningen av fodermedel som kan vara framställda av kött från självdöda djur är ju den debatt som ligger bakom den bestämmelse som vi har i huvudsak av etisk karaktär. Ur många andra synpunkter kanske det inte har så stora nackdelar om dessa foder är behandlade på rätt sätt.</textBlock>
  </contentBlock>
  <contentBlock page="0" id="i-01791577e0f4081f">
    <textBlock id="i-69f9f43b79acda32">I detta speciella fall är det väl däremot smittfrågan som är mer central. Statens veterinärmedicinska anstalt har yttrat sig över frågan till jordbruksverket och där tagit upp detta. En del smittsamma sjukdomar kan överföras från tama svin till vilda svin. Även om man har vildsvin i hägn finns det stor risk för att de kan rymma. Det kan innebära ganska allvarliga risker när det gäller smittspridning av bl.a. sjukdomar som Aujeszky's sjukdom, som vi skall försöka utrota. Det är därför ganska uppenbart att det i detta sammanhang är olämpligt med den metod som har tagits upp i detta förslag.</textBlock>
  </contentBlock>
  <contentBlock page="0" id="i-98f8d922ccda2170">
    <textBlock id="i-75fe99e6ea1f4081">Anf. 149 ANNIKA ÅHNBERG (v):</textBlock>
  </contentBlock>
  <contentBlock page="0" id="i-7d54f99e4a616779">
    <textBlock id="i-c12f6cc598c2997f">Fru talman! Det var just smittorisken som låg bakom min fråga och inte det etiska perspektivet.</textBlock>
    <textBlock id="i-851a2f9c98c096c5">Att djur äter andra självdöda djur är faktiskt en företeelse i naturen som jag inte har några etiska invändningar mot -- det kan man ju inte ha. Men i detta fall handlar det om en möjlig smittväg som vi faktiskt kan stänga. Även om det i detta fall inte skulle kunna röra en sådan sjukdom som man har så stora problem med i t.ex. Storbritannien, mad cow decease, har den sjukdomen ändå att göra med att man framställer foder från döda djur, och sedan sprids smittan, vilket man från början trodde var otänkbart, men det har skett via fodret.</textBlock>
  </contentBlock>
  <contentBlock page="0" id="i-af072160809fac1d">
    <textBlock id="i-a1154f6b3eb2d2ab">Överläggningen var härmed avslutad.</textBlock>
  </contentBlock>
  <contentBlock page="0" id="i-4e78712cda8af930">
    <textBlock id="i-94686a252e09c310">22 § Svar på fråga  1991/92:57 om hyrorna för nyproducerade bostäder</textBlock>
  </contentBlock>
  <contentBlock page="0" id="i-cab906b46b1df106">
    <textBlock id="i-fbbe8507b13f1209">Anf. 150 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-dc62054bb3f2806b">
    <textBlock id="i-519a5dab8fab6aad">Fru talman! Eva Johansson har frågat mig vilka omedelbara åtgärder jag tänker vidta för att förhindra att hyresnivåerna i nyproducerade bostäder stiger kraftigt.</textBlock>
  </contentBlock>
  <contentBlock page="0" id="i-b48c1e3c2523171c">
    <textBlock id="i-27e4c4df5d909893">Hyror i nyproducerade bostäder fastställs vanligen genom förhandlingar mellan parterna på hyresmarknaden. Det är alltså parterna som avgör vilka hyror som kommer att sättas.</textBlock>
  </contentBlock>
  <contentBlock page="0" id="i-40db0d2279d09e6b">
    <textBlock id="i-edb3935ded9b874d">När det gäller statens stöd för nyproduktionen har regeringen till riksdagen överlämnat en proposition med förslag om bostadsbyggandets finansiering år</textBlock>
    <textBlock id="i-ea7f4dba48b4744e">1992. Förslagets effekter på kapitalkostnaderna för nyproducerade bostäder framgår av propositionen.</textBlock>
  </contentBlock>
  <contentBlock page="0" id="i-ebfd22e044c6369e">
    <textBlock id="i-46fe7374c8b77e26">Anf. 151 EVA JOHANSSON (s):</textBlock>
  </contentBlock>
  <contentBlock page="0" id="i-9332622e4516947c">
    <textBlock id="i-dc4cf080e5431f9f">Fru talman! Jag ber att få tacka för svaret på mina frågor. Jag fick faktiskt ställa samma fråga två gånger innan jag kunde få något svar. Jag tolkar det som att det har funnits en viss osäkerhet i regeringen om vem som skulle handskas med bostadsfrågorna.</textBlock>
  </contentBlock>
  <contentBlock page="0" id="i-575e28fbd27f90ef">
    <textBlock id="i-862bdb71ddfab1c4">Det svar som jag har fått i dag är inte så värst klargörande. Att det förekommer förhandlingar på bostadsmarknaden känner jag till. Jag har också läst propositionen. Men inget svar kan också vara ett besked. Jag tycker att det är allvarligt att regeringen sprider en sådan osäkerhet omkring sig på ett sådant viktigt område som bostadsområdet, dels därför att en god bostad är en social rättighet, dels därför att bostadssektorn är en så viktig motor i vår ekonomi.</textBlock>
  </contentBlock>
  <contentBlock page="0" id="i-c2bc99ad4478e71b">
    <textBlock id="i-c3f3c96d79af78ce">De praktiska effekterna av det förslag som Bo</textBlock>
    <textBlock id="i-8777a7355c73ca18">Lundgren hänvisar till, förslaget om att riva upp räntelånesystemet, är att hyran i nyproducerade bostäder stiger med åtskilliga hundralappar. En alldeles vanlig verklig trerumslägenhet, Bo</textBlock>
    <textBlock id="i-52134ac67cd11fab">Lundgren, planerad i Upplands Väsby, kommer att stiga med i runda slängar 660 kr. i månaden. Det är verkligheten.</textBlock>
  </contentBlock>
  <contentBlock page="0" id="i-e183c8eaf741cfc5">
    <textBlock id="i-0f8e771ab0921b0f">De övriga förslag som har lagts fram och som berör bostadsområdet kommer att betyda ytterligare höjningar av hyran. Dessa har jag emellertid inte hunnit räkna på än.</textBlock>
  </contentBlock>
  <contentBlock page="0" id="i-15afb5fe45688c23">
    <textBlock id="i-7aabf8685e4155ec">Är regeringen inte orolig över de sociala konsekvenser som en sådan bostadspolitik för med sig, att folk inte har råd att bo? Är regeringen inte orolig över att det i praktiken kommer att bli ett byggstopp, vilket kommer att betyda både arbetslösa byggnadsarbetare och i praktiken en ökad bostadslöshet? Vilka skattesänkningar tänker regeringen genomföra för att kompensera låginkomsttagarfamiljer och unga människor för så kraftiga hyreshöjningar som det här är fråga om?</textBlock>
    <textBlock id="i-be5aa3a6ec6a26e9">Detta skulle jag vilja ha svar på.</textBlock>
  </contentBlock>
  <contentBlock page="0" id="i-4bc3f135e0bc4b0a">
    <textBlock id="i-802ce363f3c1de2b">Anf. 152 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-089c8ea87f93f9bc">
    <textBlock id="i-d1ac42c1aba28dad">Fru talman! Den socialdemokratiska regeringens politik när det gäller bostadsområdet har förutom mycket kraftiga faktiska hyreshöjningar, som har fått bäras direkt av hyresgästerna, också kommit att innebära vad som närmast kan kallas en explosion när det gäller den andra delen av kostnaderna för bostaden, nämligen det som skattebetalarna betalar i form av bostadssubventioner. Den totala kostnaden för boendet har alltså ökat kraftigt.</textBlock>
    <textBlock id="i-0f0c259cd38778b3">Orsaken till detta är det planekonomiska tänkande som har präglat den tidigare regeringens bostadspolitik, och orsaken är också att man genom ständigt stegrade subventioner har dolt bostadskostnadsökningarna.</textBlock>
  </contentBlock>
  <contentBlock page="0" id="i-bfe084f894f14c01">
    <textBlock id="i-0c8eadfe4a72e093">En byggprisutredning för ett antal år sedan antog att kostnadsstegringarna i byggandet till ungefär en tredjedel skulle kunna förklaras av subventioneringen. Detta är regeringen mycket orolig över. Det krävs alltså ett systembrott, att man kommer bort från denna ständiga stegring av de totala bostadskostnaderna inkl. alla kostnader för de enskilda direkt eller indirekt. Den nya regeringen kommer att vidta åtgärder för att kunna bryta den accelererande uppgången av de totala bostadskostnaderna.</textBlock>
  </contentBlock>
  <contentBlock page="0" id="i-41fc0911ae7dadd2">
    <textBlock id="i-fbf380ce37e9b068">Anf. 153 EVA JOHANSSON (s):</textBlock>
  </contentBlock>
  <contentBlock page="0" id="i-06c848961a3f612b">
    <textBlock id="i-7ae60d0ee1ba0dda">Fru talman! Ett tag föll Bo Lundgren in i sin gamla oppositionsroll och talade mer om den förra regeringens politik än om de frågor som jag ställde till honom. Jag får därför lov att upprepa dem.</textBlock>
  </contentBlock>
  <contentBlock page="0" id="i-da07dad110b9f93d">
    <textBlock id="i-18e67b86e74dff97">Är Bo Lundgren orolig för de sociala konsekvenser som kraftiga hyreshöjningar kommer att få på grund av regeringens egen politik? Är Bo Lundgren orolig för att det i praktiken kan komma att bli ett byggstopp när det gäller lägenheter på grund av att ingen har råd att efterfråga de bostäder som skulle byggas med de nya finansieringsreglerna? Vilka skattesänkningar är det som Bo Lundgren vill erbjuda låginkomsttagarfamiljer och unga människor för att de skall kunna efterfråga de mycket dyra bostäder som kan komma att produceras i och med det finanseringssystem och det övriga bostadssociala system som ni har förutskickat? Dett är ju bara början, Bo Lundgren.</textBlock>
  </contentBlock>
  <contentBlock page="0" id="i-78893e9e444a28d1">
    <textBlock id="i-8df51fbef18e2746">Anf. 154 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-d1c02f791c13cc4d">
    <textBlock id="i-fd390d125644b9c0">Fru talman! Det går ju inte att isolera frågan om bostadspolitiken från den allmänna situationen i</textBlock>
    <textBlock id="i-c0ce7de58671c152">Sverige. Den nya regeringen konstaterar att</textBlock>
    <textBlock id="i-f01159d2e7d4bcbb">Sverige står inför en mycket allvarlig ekonomisk kris. Ett av problemen är naturligtvis den stelbenthet som präglar bl.a. bostadspolitiken på det sätt som jag tidigare har redovisat, något som måste lösas och brytas, så att vi kan få en tillväxt i ekonomin och så att människor de facto kommer att kunna klara sin ekonomi och kunna betala för bostäderna.</textBlock>
  </contentBlock>
  <contentBlock page="0" id="i-bb6260bfda9e806c">
    <textBlock id="i-57adf309931a785c">Det gäller också att se till att vi får ett systemskifte, så att bostadskostnaderna inte behöver stiga så dramatiskt totalt sett som de har gjort under den socialdemokratiska regeringstiden.</textBlock>
  </contentBlock>
  <contentBlock page="0" id="i-eb60f9eaeed25b7b">
    <textBlock id="i-f47dd6fdb4bd2de1">Räntelånesystemet innebar ju en övervältring av kostnaderna på villaägare och på dem som har drivit hyresfastigheter. Det var alltså ingen förändring till det bättre för hyresgäster och villaägare.</textBlock>
  </contentBlock>
  <contentBlock page="0" id="i-5180889d6350f245">
    <textBlock id="i-c9865bac41991156">Till frågan om skattesänkningar finns det anledning att återkomma.</textBlock>
  </contentBlock>
  <contentBlock page="0" id="i-0cf4161b8f427c28">
    <textBlock id="i-12da791b2cc3f4ab">Anf. 155 EVA JOHANSSON (s):</textBlock>
  </contentBlock>
  <contentBlock page="0" id="i-bf9ca54b26c3c1cb">
    <textBlock id="i-1c6e4fd7692352e1">Fru talman! Jag håller med Bo Lundgren om att det självfallet inte går att isolera bostadspolitiken från övriga politiska områden. Om man vill ha en utjämning i samhället och om man vill ha ett socialt rättfärdigt samhälle gäller det att driva en bra politik på alla områden. Men det hade varit möjligt att avstå från att riva upp räntelånesystemet. Då hade pengar sparats. Dessutom hade kostnadsutvecklingen vad gäller nyproduktionen av bostäder dämpats. Dessa kostnader är ju i dag ett mycket stort problem för många. Det gäller då både kommuner och bostadsföretag.</textBlock>
  </contentBlock>
  <contentBlock page="0" id="i-2d19bad61d86c9f8">
    <textBlock id="i-53d86f0fca1fb850">Det här liknar nästan en f.d. borgerlig regerings besked om energin och avvecklingen av kärnkraften. Men först skulle det ju till en rejäl utbyggnad.</textBlock>
  </contentBlock>
  <contentBlock page="0" id="i-3118eebda99c2346">
    <textBlock id="i-2f06d50a8055b4db">Jag tycker att Bo Lundgren nu för en liknande politik. Stödet till bostadspolitiken skall avvecklas.</textBlock>
    <textBlock id="i-8979511c3ce60610">Men först skall det ske en rejäl utbyggnad.</textBlock>
    <textBlock id="i-3171d89131ca80bc">Villkoren är sådana att hyrorna höjs. Till syvende och sist är det alltså hyresgästerna som skall betala också den här utbyggnaden.</textBlock>
  </contentBlock>
  <contentBlock page="0" id="i-a8d5dca986657e41">
    <textBlock id="i-293ed8e2982287a5">Anf. 156 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-7841a683fce8aedb">
    <textBlock id="i-b15cb8562e9c72bd">Fru talman! Den viktigaste uppgiften för den här regeringen är att återigen få i gång tillväxten i ekonomin. Detta är avgörande för välståndet och för möjligheterna att bära bostadskostnaderna över huvud taget.</textBlock>
  </contentBlock>
  <contentBlock page="0" id="i-ce1b3dd22b19c3c1">
    <textBlock id="i-5860b5a9eacf152f">När det gäller räntelånesystemet kan man inte hävda att staten skulle såväl spara pengar som minska kostnaderna. Om staten sparar in pengar på systemet skall ju någon annan betala motsvarande belopp momentant. Naturligtvis skulle villaägare och hyresgäster de facto få bära kostnaderna i det sammanhanget. Det är alldeles uppenbart.</textBlock>
  </contentBlock>
  <contentBlock page="0" id="i-a03e2c2e0e689b18">
    <textBlock id="i-eb83137d49a532cd">Det är alltså viktigt att ändra bostadspolitiken så, att man inte får en accelererande uppgång i de totala bostadskostnaderna på grund av planekonomisk politik eller resursslöseri, som ju tidigare har skett. Därför behövs det en systemförändring.</textBlock>
  </contentBlock>
  <contentBlock page="0" id="i-3f3749229d6905d6">
    <textBlock id="i-803cc99f8a9cb708">Slutligen när det gäller skattesänkningarna kan jag notera att regeringen i morgon kommer att överlämna en proposition till riksdagen om sänkt mervärdeskatt. Framförda förslag innebär för en normalfamilj, bestående av två vuxna och två barn, en skattesänkning om i storleksordningen 3 000--</textBlock>
    <textBlock id="i-d4e7f17a5530a283">3 150 kr. per år.</textBlock>
  </contentBlock>
  <contentBlock page="0" id="i-ac52253c7ab5b354">
    <textBlock id="i-462bb56b70003ec3">Anf. 157 EVA JOHANSSON (s):</textBlock>
  </contentBlock>
  <contentBlock page="0" id="i-f5c84c9ee2aad960">
    <textBlock id="i-3f387b555ba61855">Fru talman! Visst är tillväxt en viktig sak. Under den senaste tiden har vi sett exempel på hur viktigt det är att ha en tillväxt i ekonomin. Det måste ju finnas ett utrymme i ekonomin för reformer.</textBlock>
  </contentBlock>
  <contentBlock page="0" id="i-816399bb52a0c1ff">
    <textBlock id="i-6824eb03037ca823">Men att man då kan agera på ett sådant sätt att man i stort sett åstadkommer ett totalt stopp på bostadsmarknaden begriper jag bara inte.</textBlock>
    <textBlock id="i-c7ff3e5c537d0c07">Bostadsmarknaden utgör ju en mycket viktig del av ekonomin. Den är dessutom en mycket viktig motor just för den ekonomiska tillväxten. Men där slänger regeringen nu in grus som kommer att leda till motorstopp. Det är jag alldeles övertygad om.</textBlock>
  </contentBlock>
  <contentBlock page="0" id="i-ec54968c6d41bb41">
    <textBlock id="i-ad164e5726a699c9">Överläggningen var härmed avslutad.</textBlock>
  </contentBlock>
  <contentBlock page="0" id="i-465df3e8a4258d84">
    <textBlock id="i-c398628d956fa54e">23 § Svar på fråga  1991/92:63 om investeringsavgiften på nybyggda kontorslokaler i</textBlock>
    <textBlock id="i-d077055fc2828655">Stockholm</textBlock>
  </contentBlock>
  <contentBlock page="0" id="i-7c54afbd898cb381">
    <textBlock id="i-64429d64f0749e58">Anf. 158 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-3a5e9528519a5584">
    <textBlock id="i-75f441971d15a30c">Fru talman! Christina Linderholm har frågat finansministern vilka initiativ regeringen ämnar vidta för att den investeringsskatt som tagits ut i</textBlock>
    <textBlock id="i-5d7737b3ed384bd7">Stockholmsregionen skall komma regionen till godo. Frågan har överlämnats till mig.</textBlock>
  </contentBlock>
  <contentBlock page="0" id="i-c08036344c7e551a">
    <textBlock id="i-b1e27042c1cb951c">Investeringsskatten på oprioriterade byggnadsarbeten infördes våren 1989 och upphörde vid utgången av juni månad i år. Riksdagen har tidigare uttalat att det borde ankomma på regeringen att längre fram återkomma i fråga om intäkternas användning (1988/89:FiU36, rskr. 329</textBlock>
    <textBlock id="i-c29a5e6de08f4da5">och 1989/90:SkU27, rskr. 207). Vid riksdagsbehandlingen av investeringsskatten i våras togs frågan upp på nytt i en motion</textBlock>
    <textBlock id="i-d6e1c1e616c9feda">(1990/91:Sk434). Riksdagen avslog motionen med motiveringen att önskemålet i motionen fick anses tillgodosett genom det åtgärdsprogram som tagtis fram för Storstockholmsområdet under ledning av den dåvarande regeringens särskilde förhandlare riksbankschefen Bengt Dennis (1990/91:FiU30, rskr. 386).</textBlock>
  </contentBlock>
  <contentBlock page="0" id="i-8ca14df0973229db">
    <textBlock id="i-ac97829db8b31e9a">Med anledning av riksdagens uttalande i våras anser jag att det inte finns skäl att på nytt ta upp frågan.</textBlock>
  </contentBlock>
  <contentBlock page="0" id="i-0c15828a2dc8b092">
    <textBlock id="i-4792d69f498f38c6">Anf. 159 CHRISTINA LINDERHOLM (c):</textBlock>
  </contentBlock>
  <contentBlock page="0" id="i-eb0ac482c3722c5f">
    <textBlock id="i-4ee44c1839e70cfa">Fru talman! Jag tackar statsrådet Lundgren för det upplysande svaret. Jag måste dock säga att den sista biten fullständigt gått mig förbi. Men det må kanske vara mig förlåtet att jag inte upptäckte detta i det digra material som det s.k. Dennispaketet för</textBlock>
    <textBlock id="i-8f4f105e94ae4467">Stockholms del omfattar. Jag ser agerandet som ett effektivt sätt att få bort ett förslag som innebär ganska litet pengar för statens del men som skulle ha betytt mycket för regionen när det gäller t.ex. att få fram fler hem för senildementa eller för handikappade, och det gäller då mindre boendeenheter. I stället tas dessa saker med i ett stort trafikpaket, och detta paket innebär en ökad trafik i Stockholmsregionen samt att trycket på regionen blir hårdare avseende både bostadsbyggande och kontorsbyggande. Framför allt gäller det kanske det senare.</textBlock>
  </contentBlock>
  <contentBlock page="0" id="i-3f0ab73bd060e611">
    <textBlock id="i-a2ee56a1704e75c5">Det är tråkigt att intentionerna i beslut som fattats tidigare om investeringsavgiften på det här sättet har kommit bort. Det är synd att det inte gick att få en återföring till regionen, som det var sagt, när överhettningen väl dämpats.</textBlock>
  </contentBlock>
  <contentBlock page="0" id="i-dbd42eecfe8fe272">
    <textBlock id="i-0438bf164224cdd2">Jag undrar hur det förhåller sig med de 130</textBlock>
    <textBlock id="i-d9383f234b054e79">miljonerna. Är det den summan som det handlar om? Kommer dessa pengar ograverat att så att säga ramla in någonstans i den s.k. Dennisuppgörelsen och därmed försvinna ur sinnevärlden?</textBlock>
  </contentBlock>
  <contentBlock page="0" id="i-563ce7df9f6f2e19">
    <textBlock id="i-c82b2e5471b57aa6">Anf. 160 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-5fd7f3ca59fe7960">
    <textBlock id="i-8cb3defdca79b0b0">Fru talman! Dennispaketet omfattar investeringar om totalt ca 28 miljarder kronor, varav hälften gäller kollektivtrafiken. Riksdagen har redan godkänt ett bidrag på 3,5 miljarder kronor -- att jämföras med de 130 miljoner som frågan gällde.</textBlock>
    <textBlock id="i-574ed351a0066b50">Paketet skall beredas vidare innan regeringen fattar slutligt beslut. Men redan har alltså beslut fattats av riksdagen om ett bidrag på 3,5 miljarder kronor.</textBlock>
  </contentBlock>
  <contentBlock page="0" id="i-0e3f196bbf1a8980">
    <textBlock id="i-5f61d494a5176557">Anf. 161 CHRISTINA LINDERHOLM (c):</textBlock>
  </contentBlock>
  <contentBlock page="0" id="i-4b1281ad6d0b4c51">
    <textBlock id="i-345c5c17ee94a33b">Fru talman! Jag vet att riksdagen har fattat beslut i detta avseende. Det vore mig fjärran att kräva att statsrådet skall frångå ett beslut som riksdagen har fattat utan att riksdagen har kommit med ett nytt förslag i frågan. Men icke desto mindre gäller det</textBlock>
    <textBlock id="i-8053bed73565d4fb">130 miljoner till bostadsbyggande. Det är också en hel del pengar. Dennispaketet med alla miljarder där omfattar ju också ett beslut om omfattande trafikledsinvesteringar. Det handlar inte bara om kollektiv trafik. Trafikledsinvesteringar är en förutsättning för pengar till kollektivtrafiken.</textBlock>
    <textBlock id="i-90598d2812666804">Således ramlar även de 130 miljonerna bort om</textBlock>
    <textBlock id="i-7dedcd24ebea16d3">Dennispaketet skulle falla. Är det verkligen så?</textBlock>
  </contentBlock>
  <contentBlock page="0" id="i-3865f949db17116c">
    <textBlock id="i-3d41a85260cf7e9e">Anf. 162 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-fa1586df50dfdc3e">
    <textBlock id="i-f6340a06654d8606">Fru talman! Riksdagen har alltså redan fattat beslut om ett omfattande bidrag i samband med</textBlock>
    <textBlock id="i-d129e651dd3a6266">Dennispaketet.</textBlock>
  </contentBlock>
  <contentBlock page="0" id="i-86165db33402bb3a">
    <textBlock id="i-11f0556f1f0d442a">När det gäller de pengar som vi nu diskuterar vill jag säga att jag självklart har all respekt för att var och en som företräder sin region också ser till att den egna regionen gynnas. I och för sig är det legitimt, riktigt och bra.</textBlock>
  </contentBlock>
  <contentBlock page="0" id="i-9a6920e83aa1995c">
    <textBlock id="i-047cd11aa4771a1f">Jag bara konstaterar att ett stort anslag redan har antagits av riksdagen. Jag konstaterar också att riksdagen godkänt skatteutskottets betänkande i och med att det sägs att man genom det här har tillgodosett de önskemål som tidigare har uttryckts av riksdagen när det gäller medel från investeringsskatten.</textBlock>
  </contentBlock>
  <contentBlock page="0" id="i-6550edc7e9d1f084">
    <textBlock id="i-e9c76ea76cf0056c">Anf. 163 CHRISTINA LINDERHOLM (c):</textBlock>
  </contentBlock>
  <contentBlock page="0" id="i-cfc59ff93a927d05">
    <textBlock id="i-040dd4fb705b0a97">Fru talman! Jag respekterar också riksdagens majoritetsbeslut. Men jag konstaterar att det från mitt partis utgångspunkt är ett dåligt beslut. Vi har inte sett slutet på den här historien ännu. En hel del beslut har ju ännu inte fattats i frågan.</textBlock>
  </contentBlock>
  <contentBlock page="0" id="i-ed75d1a96d5216e6">
    <textBlock id="i-908c80159292f368">Överläggningen var härmed avslutad.</textBlock>
  </contentBlock>
  <contentBlock page="0" id="i-6483df7d7886de31"/>
  <contentBlock page="0" id="i-085a1bf3d979ffd5">
    <textBlock id="i-3b8b722539a579f0">24 § Svar på fråga  1991/92:64 om den framtida bostadsproduktionen</textBlock>
  </contentBlock>
  <contentBlock page="0" id="i-0dc519a27e84370b">
    <textBlock id="i-3e4c93f3bb593f43">Anf. 164 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-9ad3151a4c4a9bf0">
    <textBlock id="i-cfd7062417810ccb">Fru talman! Eva Zetterberg har frågat bostadsministern om regeringen avser att vidta några åtgärder för att hindra att bostadsproduktionen sjunker år 1992 och 1993.</textBlock>
  </contentBlock>
  <contentBlock page="0" id="i-515bc8e6a5235061">
    <textBlock id="i-742db15f6bafa14d">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-baa23ae038299e5d">
    <textBlock id="i-f77ba11a62d7637e">Det är kommunerna som har ansvaret för att planera och genomföra det bostadsbyggande som behövs för att tillgodose behovet av bostäder i kommunen. Staten svarar för att den bostadsproduktion som kommunerna vill genomföra och som marknaden efterfrågar kan finansieras på rimliga villkor.</textBlock>
  </contentBlock>
  <contentBlock page="0" id="i-40d42f8500617689">
    <textBlock id="i-a3b717d16ab11033">När det gäller statens stöd för ny- och ombyggnad av bostäder har regeringen överlämnat en proposition med förslag om bostadsbyggandets finansiering år 1992. Förslaget innebär i huvudsak att de nuvarande räntesubventionerna behålls även under år 1992. Dessutom föreslås en rad förändringar och förenklingar som kan förväntas minska de totala kostnaderna för att producera nya lägenheter.</textBlock>
  </contentBlock>
  <contentBlock page="0" id="i-8fd053f1b41bd498">
    <textBlock id="i-ea69af2b316804a5">Anf. 165 EVA ZETTERBERG (v):</textBlock>
  </contentBlock>
  <contentBlock page="0" id="i-a5687b16d30a53a3">
    <textBlock id="i-bf87ce279c1af79a">Fru talman! Jag börjar med att tacka statsrådet Bo</textBlock>
    <textBlock id="i-5ed2e0c0a5be0b45">Lundgren för svaret på min fråga. Men jag måste säga att jag i likhet med en tidigare talare här inte är särskilt nöjd. Jag vill också säga att jag inte är speciellt nöjd med att det är statsrådet Lundgren som svarar på min fråga. Det skulle behövas en särskild bostadsminister, som har ett engagemang och ett intresse för bostadsproduktionen -- alltså inte enbart för de finansiella aspekterna i detta sammanhang.</textBlock>
  </contentBlock>
  <contentBlock page="0" id="i-3f1780443684e02e">
    <textBlock id="i-15e33fe714521037">Vad gäller framför allt den första delfrågan om merkostnaderna har jag, med tanke på att det handlar om en skatteminister, väldigt svårt att förstå resonemanget att man från regeringens sida är beredd att acceptera förhöjda kostnader -- som man ju gör genom att inte införa räntelånesystemet. Det finns olika beräkningar i detta avseende. Det rör sig om 1--2 miljarder kronor i extra kostnader för staten. Med tanke på regeringens uttalade policy t.ex. när det gäller att minska statens utgifter och budgetunderskott förvånar det mig oerhört mycket att man gör så här.</textBlock>
  </contentBlock>
  <contentBlock page="0" id="i-96892f51f0a82ff1">
    <textBlock id="i-044911e8c48dca95">Vilket system som än väljs -- jag vet att man från borgerlig sida är mycket kritisk till räntelånesystemet -- är det, såvitt jag förstår, just osäkerheten på byggmarknaden som är värst. Det är denna som leder till en sjunkande bostadsproduktion. De som bygger, de som planerar bostäder och de människor som skall flytta in i en villa, en bostadsrätt eller en lägenhet vet ju inte vad det är för villkor som gäller. Det i sig är väldigt dämpande för bostadsproduktionen.</textBlock>
  </contentBlock>
  <contentBlock page="0" id="i-46f8fddfd8a72436">
    <textBlock id="i-e78208d64ee4087b">Slutligen vill jag förtydliga min fråga som jag inte tycker att jag har fått något svar på: Är statsrådet beredd på att vi får en drastiskt sänkt bostadsproduktion under 1992 och 1993 på grund av att man från regeringens sida inte ens har talat om vilket system man vill ha 1993? Det har bara talats om att man inte vill ha räntelånesystemet, och man blir kvar vid det gamla.</textBlock>
  </contentBlock>
  <contentBlock page="0" id="i-b09d99bc253e706c">
    <textBlock id="i-cf5ae083ae9d8ad3">Anf. 166 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-3eb41211796064e3">
    <textBlock id="i-9da3afcb33dd97fd">Fru talman! Jag kan förstå att den som har en annan ideologisk ståndpunkt när det gäller detta med att driva bostadspolitik inte är nöjd med ett svar som det som jag har gett här. Jag kan dock försäkra Eva Zetterberg att jag har ett stort intresse för svensk ekonomi och vill se till att den fungerar bra och att människor har råd att skaffa sig de bostäder som de vill ha -- och gärna då ett eget ägande, vilket ligger i mitt och den nya regeringens intresse. Det är en självklarhet. Men då krävs det förändringar i tidigare förd bostadspolitik, vilken ju har bidragit till våra ekonomiska problem totalt sett. Problem har ju skapats genom kraftigt höjda bostadskostnader.</textBlock>
  </contentBlock>
  <contentBlock page="0" id="i-a0351323d602c227">
    <textBlock id="i-9c446735199b3a90">Frågan om räntelånesystemet har debatterats under en lång tid. Det kan konstateras att detta system de facto innebär en övervältring av kostnader på villaägare och hyreshusägare av olika kategorier, och detta måste ändå till sist betalas av någon. Det handlar om ett system som också för med sig många andra problem med tanke på riskerna för inlåsning och för en värdeminskning parallellt med en indexering på skuldsidan.</textBlock>
  </contentBlock>
  <contentBlock page="0" id="i-6293a4cf65f36aff">
    <textBlock id="i-5833cf2bc8606016">För att avveckla det här systemet, med hänsyn tagen till de företag och de individer som har planerat sin ekonomi, var vi tvungna att genomföra en förändring som leder till ökade kostnader. Det är ett ansvar som måste tas om man vill genomföra en nödvändig förändring, och det var regeringen också beredd på.</textBlock>
  </contentBlock>
  <contentBlock page="0" id="i-f3afe219221b13de">
    <textBlock id="i-2109d7abe2822c3e">Jag skulle vara glad om Eva Zetterberg insåg de problem som tidigare förd bostadspolitik har medfört. Jag tänker då på de olika regleringarna och på den subventionering som har dolt kostnadsutveckling och mycket annat. Det är alldeles uppenbart att en regering måste möta problem när det gäller att hantera sådana här frågeställningar. Det är min ambition att snabbt ta fram förslag till ett långsiktigt och hållbart bostadsfinansieringssystem.</textBlock>
  </contentBlock>
  <contentBlock page="0" id="i-42ca976deedd52ba">
    <textBlock id="i-d9b8e8e357f363bb">Anf. 167 EVA ZETTERBERG (v):</textBlock>
  </contentBlock>
  <contentBlock page="0" id="i-39bd3527b1331ecd">
    <textBlock id="i-088ece9e76fd53e6">Fru talman! Jag vill inte hävda att bostadsproduktionen och bostadspolitiken har varit problemfria områden eller att det inte skulle behövas en rad åtgärder -- förutom införandet av räntelånesystemet. Det gäller då önskvärda åtgärder för att minska byråkrati och regleringar för att på det sättet göra det möjligt för människor att få en bra bostad. Det tycker jag vore i högsta grad behjärtansvärt, och dessutom är det ett viktigt politiskt mål.</textBlock>
  </contentBlock>
  <contentBlock page="0" id="i-6e9376c78178e2a6">
    <textBlock id="i-4bceac1272a0b267">Men det sätt på vilket det hela sker tycker jag inger oro för framtiden. Det finns väldigt tydliga tecken på att bostadsproduktionen kommer att sjunka.</textBlock>
    <textBlock id="i-bb9c59cd66edb125">Eva Johansson berörde tidigare här hur de olika åtgärderna kommer att drabba framför allt hyresgäster. Det blir väldigt stora höjningar för de enskilda människorna vad gäller boendet. Särskilt kommer människor med låga inkomster att drabbas. Det gäller människor som kanske inte i likhet med vad som är Bo Lundgrens ideal har möjlighet att välja mellan köp av bostadsrätt eller köp av villa. Det blir i stället de som inte har valmöjligheter som framför allt kommer att drabbas.</textBlock>
  </contentBlock>
  <contentBlock page="0" id="i-5a77ae1078626e7e">
    <textBlock id="i-1f7341ef4bd81114">Anf. 168 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-de1c52eb2134c1ba">
    <textBlock id="i-7ded4d196851fab6">Fru talman! Vad den här regeringen tänker genomföra är faktiskt en politik som efter hand gör det möjligt för människor som tyngs av höga skatter att förvärva egna bostäder. Då gäller det att skapa möjligheter för detta. Det är mycket viktigt.</textBlock>
  </contentBlock>
  <contentBlock page="0" id="i-2b4579692f56d4d9">
    <textBlock id="i-9b83eefc9e5890e0">Jag är glad över att vi är överens om att det behövs en förenklad lagstiftning allmänt sett. För hanteringen av dessa frågor kan Eva Zetterberg exempelvis stödja den proposition som har lagts fram för riksdagen och som innebär kraftiga förenklingar och därmed också, naturligtvis, en kostnadspress.</textBlock>
  </contentBlock>
  <contentBlock page="0" id="i-9cef2f323ca43e62">
    <textBlock id="i-788f8e7f7ce6817a">Anf. 169 EVA ZETTERBERG (v):</textBlock>
  </contentBlock>
  <contentBlock page="0" id="i-443f460faa456ca5">
    <textBlock id="i-6c6dd944cde290d3">Fru talman! Vi är självfallet intresserade av att medverka till förenkling och till borttagande av onödig byråkrati. Vi får hjälpas åt med detta och studera detaljerna i propositionen. Däremot tycker jag att dess huvudinriktning i högsta grad kan ifrågasättas. Jag kan bara konstatera att statsrådet</textBlock>
    <textBlock id="i-c112087478bd9d3a">Lundgren inte oroar sig så mycket över byggproduktionen och över människors möjligheter att tillgodose sina bostadsbehov, framför allt inte över ungdomar och andra med låga inkomster som inte ens med en ändrad skattepolitik kommer att kunna få den valmöjlighet som Bo</textBlock>
    <textBlock id="i-71c154be55f27f97">Lundgren talar sig så varm för.</textBlock>
  </contentBlock>
  <contentBlock page="0" id="i-6eebfbb82997996d">
    <textBlock id="i-9ee6efd29a5d644b">Anf. 170 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-bcd94c2fda4363ae">
    <textBlock id="i-d66ed0ba4d1fa561">Fru talman! Min oro gäller främst om svensk ekonomi skall kunna förändras på ett sådant sätt att vi får en tillväxt och ett bibehållet välstånd i</textBlock>
    <textBlock id="i-20673fd6ddf13707">Sverige. Mot den bakgrunden måste nuvarande regler inom bostadspolitiken förändras.</textBlock>
  </contentBlock>
  <contentBlock page="0" id="i-990f626a90f80982">
    <textBlock id="i-26f0fbaca0c75800">Överläggningen var härmed avslutad.</textBlock>
  </contentBlock>
  <contentBlock page="0" id="i-1b96eb97d3d8e893">
    <textBlock id="i-eb22cc5bb4d0dac3">Anf. 171 TALMANNEN:</textBlock>
  </contentBlock>
  <contentBlock page="0" id="i-f2e75bfa29bdb771">
    <textBlock id="i-1eaab39d2a125cbf">Vad gäller svaret på Inger Lundbergs fråga</textBlock>
    <textBlock id="i-f1c7023fa05649fb">1991/92:61 om skatteutjämningsavgiften har finansminister Anne Wibble anmält att hon är försenad och att frågan kommer att besvaras längre fram under kvällens frågestund.</textBlock>
  </contentBlock>
  <contentBlock page="0" id="i-26c02693daa88416">
    <textBlock id="i-36e9dd2d4273c4f1">25 § Svar på fråga  1991/92:75 om kommunerna och fritidsfastigheterna</textBlock>
  </contentBlock>
  <contentBlock page="0" id="i-c7ad526e8a612af6">
    <textBlock id="i-8d91bf3137b46024">Anf. 172 Civilminister INGER DAVIDSON</textBlock>
    <textBlock id="i-198a2ebdfdb908b1">(kds):</textBlock>
  </contentBlock>
  <contentBlock page="0" id="i-b57e233729d3f95d">
    <textBlock id="i-19bb5cd39cb684b0">Fru talman! Inger René har frågat finansministern vilka åtgärder hon tänker vidta för att minska de ekonomiska problemen för kommuner med stor andel fritidsfastigheter. Vi har fördelat arbetet så inom regeringen att det är jag som skall svara på frågan.</textBlock>
  </contentBlock>
  <contentBlock page="0" id="i-1df994f2cb8df58b">
    <textBlock id="i-01fc86927cd22675">Jag är väl medveten om att kommuner med en stor andel fritidsfastigheter i många fall drabbas av sådana ekonomiska problem som Inger René</textBlock>
    <textBlock id="i-45d5751ed0777085">beskriver i sin fråga. Samtidigt bör man komma ihåg att de fritidsboende ofta bidrar till att servicen kan upprätthållas året runt på en godtagbar nivå.</textBlock>
    <textBlock id="i-0497e3f2d930209a">Det gäller inte minst i glesbygden.</textBlock>
  </contentBlock>
  <contentBlock page="0" id="i-5edbf4eda93fc439">
    <textBlock id="i-3dbfd48cbab277fe">Jag tycker det är angeläget att finna en lösning på de problem som en del kommuner drabbas av till följd av att man har en stor andel fritidsfastigheter.</textBlock>
  </contentBlock>
  <contentBlock page="0" id="i-f04b121647130831">
    <textBlock id="i-f80de3e930183194">Jag tänker därför så snart som möjligt ta initativ till ett utredningsarbete om bl.a. grunderna för medlemskap i kommunerna. En viktig fråga i utredningsarbetet bör vara om fastighetsinnehav också i fortsättningen skall utgöra en särskild grund för kommunmedlemskap. Man bör också överväga om likställighetsprincipen skall tillämpas på de fritidsboende. De här frågorna har i hög grad anknytning till den problemställning som Inger</textBlock>
    <textBlock id="i-8e0fde9c39449f0b">René tagit upp.</textBlock>
  </contentBlock>
  <contentBlock page="0" id="i-2845d818d7376db4">
    <textBlock id="i-3c1d1a47eb800c34">I sammanhanget kan jag också nämna att kommunernas rätt att ta ut avgifter för vissa typer av service för närvarande behandlas av avgiftsutredningen (C 1990/09), som snart kommer att överlämna sitt slutbetänkande. Vi räknar med att det kommer att ske under december. I samband med beredningen av avgiftsutredningens förslag är det möjligt att pröva olika vägar för att minska de problem som Inger René har pekat på i sin fråga.</textBlock>
  </contentBlock>
  <contentBlock page="0" id="i-a01db4d40a1f94a0">
    <textBlock id="i-afce395064cd8a91">Anf. 173 INGER RENÉ (m):</textBlock>
  </contentBlock>
  <contentBlock page="0" id="i-0d55e995c8c40e78">
    <textBlock id="i-1a0a2667fc89f5b5">Fru talman! Jag vill börja med att tacka civilministern för svaret, som jag tycker var ungefär till hälften ganska bra. Jag har en del synpunkter på skrivningarna.</textBlock>
  </contentBlock>
  <contentBlock page="0" id="i-f4fa657d407eb7df">
    <textBlock id="i-3c317e484f0577e4">Civilministern har t.ex. skrivit att de fritidsboende bidrar till att servicen kan upprätthållas året runt på en godtagbar nivå. Det är dock i många glesbygdskommuner så att de fritidsboende bosätter sig i de glesaste områdena och på de sättet förorsaker ytterligare kostnader på grund av att avstånden till service blir större, ledningar behöver dras längre osv. Jag är inte säker på att mina vänner i min hemkommun i Bohuslän till alla delar är riktigt nöjda med det här svaret.</textBlock>
  </contentBlock>
  <contentBlock page="0" id="i-023c4e95f54a98aa">
    <textBlock id="i-5cdc45bc93c43eea">Jag kan ta som ett exempel våra två nordligaste kommuner Strömstad och Tanum. I de kommunerna fyrdubblas befolkningen på sommaren. Den växer från 10 000--12 000 till i runt tal 50 000 invånare. Det är lätt att begripa att det ställer stora krav och ger väldigt ökade kostnader inom bl.a. socialtjänsten. Jag tänker på färdtjänst, hemtjänst och avlastningsplatser liksom också t.ex.</textBlock>
    <textBlock id="i-da940c21838b5c00">på s.k. särskilt boende. Många tycker att det bor så härligt under sin sommarledighet att de också som pensionärer och som serviceboendebehövande gärna vill stanna kvar i sin fritidskommun. Denna kommun får då en ökad belastning.</textBlock>
  </contentBlock>
  <contentBlock page="0" id="i-91d7469a876a5e3e">
    <textBlock id="i-879d927d52be0d71">Jag tänker också på vatten- och avloppsanläggningar. I Tanums kommun har man det dyraste vattnet i hela Sverige, trots att man samtidigt får betala en orimligt hög avgift via skatten. Det beror på att man måste ha så stora anläggningar för alla dessa fritidsboende.</textBlock>
  </contentBlock>
  <contentBlock page="0" id="i-587b000a11c4d64b">
    <textBlock id="i-c104f1d888d98ee7">Riktigt nöjd med svaret är jag alltså inte.</textBlock>
  </contentBlock>
  <contentBlock page="0" id="i-f7cae14248ffe080">
    <textBlock id="i-ae80530c4b5ff1cd">Anf. 174 Civilminister INGER DAVIDSON</textBlock>
    <textBlock id="i-743e7c5a90f083a8">(kds):</textBlock>
  </contentBlock>
  <contentBlock page="0" id="i-2513c045c1a37f43">
    <textBlock id="i-24ae97db710d18ad">Fru talman! Det som jag har sagt i mitt svar är att jag är mycket medveten om alla dessa problem, även om jag inte har räknat upp alla detaljerna. Det har man också varit tidigare i riksdagen. Ett enigt konstitutionsutskott har begärt att man i en översyn av kommunallagen skall särskilt beakta just den typ av frågor som Inger Renè tar upp. Jag har nu sagt att vi är beredda att göra det. Vi skall också göra det snarast, men jag vill inte gå in på detaljerna, eftersom det är utredningens uppgift att pröva vilka åtgärder som kan vidtas. Men jag utgår från att man kommer att hitta lösningar så att kommuner som drabbas av detta problem skall kunna bemästra det.</textBlock>
  </contentBlock>
  <contentBlock page="0" id="i-642e0cf0dccab638">
    <textBlock id="i-881e2449dcc3ece1">Anf. 175 INGER REN$ (m):</textBlock>
  </contentBlock>
  <contentBlock page="0" id="i-9726d9fff9e834ba">
    <textBlock id="i-2c10cb4d4ac6bd70">Fru talman! Jag tycker att det är mycket positivt att civilministern har tänkt tillsätta denna utredning.</textBlock>
    <textBlock id="i-54103240ef7a9a12">Jag tror också att det finns en psykologisk faktor i detta sammanhang. Vi som är fritidsboende i en kommun vill känna att vi inte snyltar på denna, utan att vi gör rätt för oss.</textBlock>
  </contentBlock>
  <contentBlock page="0" id="i-1781f2c6cde24c79">
    <textBlock id="i-40388687666b1de1">Jag skulle vilja skicka med det uppslaget, även om civilministern inte kan påverka utredningen, att man kanske skulle kunna överväga möjligheten att ha någon form av skatteväxling mellan sitt fritidsboende och sitt permanentboende, så att man exempelvis betalade kommunalskatt till sin fritidskommun under en viss tid.</textBlock>
  </contentBlock>
  <contentBlock page="0" id="i-2463cc45527d4e48">
    <textBlock id="i-566687af43037545">Anf. 176 Civilminister INGER DAVIDSON</textBlock>
    <textBlock id="i-443b3eb2bf217cc5">(kds):</textBlock>
  </contentBlock>
  <contentBlock page="0" id="i-884f118a38dfaa2a">
    <textBlock id="i-c1830d37279f857e">Fru talman! Jag tackar för de synpunkterna. Jag kan överväga dem inför de direktiv som vi skall ge till utredningen. Jag är övertygad om att detta problem kommer att lösas. Man har länge arbetat med det, och det finns tankar om hur man på olika vis skall kunna komma till rätta med det.</textBlock>
  </contentBlock>
  <contentBlock page="0" id="i-87470ded49fccd1c">
    <textBlock id="i-e94c2d5bb2d208f8">Anf. 177 INGER REN$ (m):</textBlock>
  </contentBlock>
  <contentBlock page="0" id="i-6456b1248b287b28">
    <textBlock id="i-fa9d12aa45b68923">Fru talman! Jag har en synpunkt till. Jag blir litet bekymrad när det talas om likställighetsprincipen.</textBlock>
    <textBlock id="i-5c14f0068c3459cf">Den fordrar såvitt jag förstår en lagändring, och en sådan skulle i sin tur göra att detta ärendes behandling fördröjdes. Jag skulle därför gärna vilja att man hittade andra vägar för att lösa problemet.</textBlock>
  </contentBlock>
  <contentBlock page="0" id="i-8dbbd5909d6d2604">
    <textBlock id="i-93308333ff910210">Överläggningen var härmed avslutad.</textBlock>
  </contentBlock>
  <contentBlock page="0" id="i-117291c3f9ae7bc8">
    <textBlock id="i-8c2cf454bec46909">26 § Svar på fråga  1991/92:67 in vägunderhållet i Norrland</textBlock>
  </contentBlock>
  <contentBlock page="0" id="i-8b066837103127d1">
    <textBlock id="i-5f81f4288f07f980">Anf. 178 Kommunikationsminister MATS</textBlock>
    <textBlock id="i-d58f5ad8b6f466a5">ODELL (kds):</textBlock>
  </contentBlock>
  <contentBlock page="0" id="i-e644e99910ed5f1d">
    <textBlock id="i-c1395f1355c78d32">Fru talman! Tage Påhlsson har frågat mig om regeringen avser att ta kontakt med vägverkets ledning med anledning av uppgifter om indragningar av vägunderhållet i landets glesbygder.</textBlock>
  </contentBlock>
  <contentBlock page="0" id="i-c532d39a5cb01277">
    <textBlock id="i-0adbf562b0c98a49">Bakgrunden till frågan är, som Tage Påhlsson anger i sin fråga, att det förekommit uppgifter i massmedia om att vägverket ämnar dra in på vägunderhållet i landets glesbygder, framför allt i</textBlock>
    <textBlock id="i-a88d039acf1877f5">Norrland.</textBlock>
  </contentBlock>
  <contentBlock page="0" id="i-03eae102525140d4">
    <textBlock id="i-0a762e8ff58d985d">Vägverket upprättar särskilda planer för drift och underhåll av vägnätet. I planeringen för dessa insatser under perioden 1990--1995 bedömde vägverket att reglerna för drift och underhåll borde förbättras. I de nya reglerna anges för belagda vägar funktionella krav för bärighet, spårdjup, ojämnheter m.m. Dessa nya regler innebär en viss förbättring för den norra delen av landet i förhållande till tidigare gällande normer.</textBlock>
  </contentBlock>
  <contentBlock page="0" id="i-415ca8bcf000974e">
    <textBlock id="i-1849e286506c4088">I norra Sverige har en stor del av vägnätet inte en s.k. normerad bärighet, dvs. vägarna tål inte belastning av fordon med 10 tons drivaxeltryck, 16</textBlock>
    <textBlock id="i-e37932762098b57a">tons boggietryck samt 56 tons totalvikt under hela året. Detta beror bl.a. på klimat- och jordartsförhållandena. Nedbrytningen av det belagda vägnätet går därför snabbare än i övriga delar av landet. Detta medför att standarden för vägnätet i Norrland före en åtgärd tillåts vara något lägre än i södra Sverige. När det gäller vilka maximala spårdjup och ojämnheter som över huvud taget får förekomma på vägnätet är reglerna lika över hela landet.</textBlock>
  </contentBlock>
  <contentBlock page="0" id="i-faafea6787b49218">
    <textBlock id="i-1f7fb5b3d87b1bb5">I tilläggsbudget I för budgetåret 1991/92 föreslår regeringen omfattande tidigareläggningar av infrastrukturella investeringar bl.a. avseende vägnätet. Förslaget innebär att åtgärder för att bl.a.</textBlock>
    <textBlock id="i-669014dc7fbe198e">öka bärigheten kommer till stånd tidigare än planerat. Enligt min mening avspeglar detta förslag regeringens ambitioner när det gäller att förbättra vägstandarden i hela landet.</textBlock>
  </contentBlock>
  <contentBlock page="0" id="i-7e6d0aa705237e23">
    <textBlock id="i-02b6b572174802d8">Jag ser mot denna bakgrund ingen anledning att nu ställa andra krav på driften och underhållet av vägnätet än dem som vägverket har ställt i sina anvisningar.</textBlock>
  </contentBlock>
  <contentBlock page="0" id="i-11bb4d6947cf01cb">
    <textBlock id="i-438849e5263147fd">Anf. 179 TAGE PÅHLSSON (c):</textBlock>
  </contentBlock>
  <contentBlock page="0" id="i-5429c4405560ae7e">
    <textBlock id="i-154aa7df6ce5ba6d">Fru talman! Jag får tacka kommunikationsministern för hans svar på min fråga. Delvis var det ett positivt svar, delvis ett ganska negativt svar, framför allt i slutklämmen.</textBlock>
    <textBlock id="i-8a329a92ab078afc">Enligt upplysningar som jag har fått och enligt uppgifter i pressen, som har verifierats av vägverkets ledande tjänstemän, bl.a.</textBlock>
    <textBlock id="i-6e3f70368b984b1f">vägdirektören i Västernorrlands län, har man i dag klart skilda normer för Norrland och för Sverige i övrigt när det gäller hur mycket vägbanan får slitas ned. Normalt tillämpas en gräns vid 23 mm spårdjup i asfalten innan åtgärder måste vidtas. I</textBlock>
    <textBlock id="i-6de8fb266130a9a0">Norrland går gränsen vid hela 29 mm, dvs. nästan tre centimeter. Det är en ganska skaplig ränna i asfalten, och när man har kört på sådana vägar vet man verkligen vad det innebär för trafiksäkerheten, för slitaget på fordonen, deras däck osv., och inte minst för drivmedelsförbrukningen.</textBlock>
  </contentBlock>
  <contentBlock page="0" id="i-712736bbe107aa8a">
    <textBlock id="i-c6ff940aea5f7d0e">Det finns alltså många nackdelar med att låta vägarna slitas ned på det sättet. Vägverket har också andra motiveringar för att det skulle vara naturligt att man inte underhåller lika frekvent i</textBlock>
    <textBlock id="i-b95a1593f43dad54">Norrland som i landet i övrigt.</textBlock>
  </contentBlock>
  <contentBlock page="0" id="i-4d3faa732c7b9371">
    <textBlock id="i-b930d4c49d939af6">Jag vill fråga kommunikationsministern: Tänker man inte vidta några som helst åtgärder mot vägverket? Jag vill inte uppmana till ministerstyre, men det vore ändå lämpligt att ta kontakt med verket. Den sämre drifts- och underhållsstandarden i Norrland är något som verkligen har upprört befolkningen där.</textBlock>
  </contentBlock>
  <contentBlock page="0" id="i-f781c945013de386">
    <textBlock id="i-96e260da633b286e">Anf. 180 Kommunikationsminister MATS</textBlock>
    <textBlock id="i-bef96b6216ad8e58">ODELL (kds):</textBlock>
  </contentBlock>
  <contentBlock page="0" id="i-009b400e987643f9">
    <textBlock id="i-f21c3b782402765e">Fru talman! Ja, Tage Påhlsson, jag skall träffa vägverkets företrädare framöver, och jag kommer naturligtvis att ta upp den här frågan. Jag är väl medveten om vilka starka känslor detta har väckt, inte minst i Norrlands inland. Man har där haft en känsla av att man har lägre värde än människor i de mera tätbefolkade södra delarna av landet. Jag är oerhört angelägen om att människorna i Norrlands inland får en stärkt självkänsla och att de skall förstå att vi i den nya regeringen bryr oss om denna landsdel. Därför kommer jag att ta upp denna fråga.</textBlock>
  </contentBlock>
  <contentBlock page="0" id="i-a68df0ba56e8e937">
    <textBlock id="i-c3950c449bd9f8f6">Men jag vill ändå fästa uppmärksamheten på att de maximivärden för spårdjup och ojämnheter som får förekomma i vägnätet faktiskt är lika i hela landet.</textBlock>
    <textBlock id="i-fa8d881da5636caa">Maximidjupen är lika stora, och de är fastställda bl.a. från trafiksäkerhetsverkets utgångspunkter. I</textBlock>
    <textBlock id="i-584546c0e6a6bcb6">frågan om när man sätter i gång åtgärder skiljer det dock något.</textBlock>
  </contentBlock>
  <contentBlock page="0" id="i-2ef7f2f3099e7dee">
    <textBlock id="i-0a74262ae8ddbb55">Något som är specifikt för Norrland, förutom den vackra naturen och de trevliga människorna, är att man där uppe i större utsträckning än i södra</textBlock>
    <textBlock id="i-9d386d84c466b372">Sverige accepterar att fast snö ligger kvar på vägbanan, och det ger en litet annan situation när det gäller vägunderhållet. Det är bl.a. den typen av förhållanden som spelat in när man har kommit fram till de normer som tillämpas.</textBlock>
  </contentBlock>
  <contentBlock page="0" id="i-be7bd7ab3a946dae">
    <textBlock id="i-6644142b16b44463">Jag kommer att diskutera det här med vägverkets ledning, men jag kan inte nu utlova några förändringar, i varje fall inte på kort sikt.</textBlock>
  </contentBlock>
  <contentBlock page="0" id="i-9d3c36b2387c69ab">
    <textBlock id="i-326304a0e234a35a">Anf. 181 TAGE PÅHLSSON (c):</textBlock>
  </contentBlock>
  <contentBlock page="0" id="i-0bf8ddf085995037">
    <textBlock id="i-495d5ded79f451d6">Fru talman! Jag får tacka för att kommunikationsministern verkligen vill satsa på inre Norrland och på Norrland över huvud taget. Vi känner ibland faktiskt att vi i någon mån är en sämre sorts medborgare. När det gäller frågan om man skall satsa på underhåll eller inte vill jag säga att fast snö inte finns på så många vägar, utan att det är den isiga asfalten som det gäller.</textBlock>
    <textBlock id="i-ee175e647bcf4b8c">Vägunderhållet har ju verkligen betydelse för näringslivet, för det allmänna, för möjligheterna att leva, att pendla till arbetet osv.</textBlock>
  </contentBlock>
  <contentBlock page="0" id="i-fd18a931592724f0">
    <textBlock id="i-389796f13b4296f7">Jag vill återigen fråga: Är det inte möjligt, också med hänsyn till att det skall tas kontakter från de fyra nordligaste länens landshövdingar i denna fråga, att ta en ordentlig kontakt med vägverket och verkligen undersöka hur det ligger till i detta avseende?</textBlock>
  </contentBlock>
  <contentBlock page="0" id="i-4626fc9071895115"/>
  <contentBlock page="0" id="i-163d00dd8ba5155a">
    <textBlock id="i-2c8d22d30d1aac39">Anf. 182 Kommunikationsminister MATS</textBlock>
    <textBlock id="i-992a46ad614a9903">ODELL (kds):</textBlock>
  </contentBlock>
  <contentBlock page="0" id="i-d04d5215f8b4639e">
    <textBlock id="i-6b91f701554dea28">Fru talman! Vi har nu en besvärlig situation med arbetslösheten i landet. Den har framför allt drabbat de områden vi talar om. Därför har regeringen givit AMS 2,5 miljarder till olika typer av insatser. En hel del av de pengarna kommer att satsas på underhåll av vägnätet och utbyggnad av bl.a. mindre projekt, framför allt i Norrlands inland.</textBlock>
  </contentBlock>
  <contentBlock page="0" id="i-d79022ae8862b91d">
    <textBlock id="i-a11dd5dac8cdaef6">Dessutom har vi på kommunikationsdepartementet anslagit ytterligare</textBlock>
    <textBlock id="i-5a85151ad4590ece">1,5 miljarder. Det som berör regionerna</textBlock>
    <textBlock id="i-8b3b2369bb6be42c">Norrbotten, Västerbotten, Dalarna, Gävleborg,</textBlock>
    <textBlock id="i-92c682c219d6a209">Västernorrland och Jämtland utgör tillsammans</textBlock>
    <textBlock id="i-8d36e7b1fffb8a2e">1 125 000 000 kr. för olika projekt. En inte oväsentlig del beror just på den vägstandard vi nu diskuterar. Alla pengarna går inte till vägarna, men en ganska stor del går till denna typ av problem.</textBlock>
  </contentBlock>
  <contentBlock page="0" id="i-28feb843bb460346">
    <textBlock id="i-a5a80582d10e7cb9">Anf. 183 TAGE PÅHLSSON (c):</textBlock>
  </contentBlock>
  <contentBlock page="0" id="i-e70ed3b22da57026">
    <textBlock id="i-b599552ee27b3fb8">Fru talman! Kan vi tolka detta som att det kommer att bli en förändring vad gäller vägunderhållet, och att det kommer att bli mer pengar till vägverket för de olika Norrlandslänen? Jag kan då beteckna kommunikationsministerns svar som trots allt positivt.</textBlock>
  </contentBlock>
  <contentBlock page="0" id="i-ec315d4bd4d52635">
    <textBlock id="i-14de66a6c51a076d">Anf. 184 Kommunikationsminister MATS</textBlock>
    <textBlock id="i-90edbbe2ac710673">ODELL (kds):</textBlock>
  </contentBlock>
  <contentBlock page="0" id="i-6a75c9b65d0107c9">
    <textBlock id="i-b4fea9148c7e0f77">Fru talman! Ja, det är glädjande. Det är vår målsättning att visa att denna regering verkligen vill satsa på hela Sverige.</textBlock>
  </contentBlock>
  <contentBlock page="0" id="i-341360ccaea51153">
    <textBlock id="i-ab674ef6b9c976a1">Vi är inne på att framöver ge vägverket ytterligare resurser för det ordinarie vägunderhållet.</textBlock>
  </contentBlock>
  <contentBlock page="0" id="i-1426c59b452553e5">
    <textBlock id="i-aa21ad31f8fdfd58">Anf. 185 TAGE PÅHLSSON (c):</textBlock>
  </contentBlock>
  <contentBlock page="0" id="i-35fb84a453078c88">
    <textBlock id="i-4381a866948c95fd">Fru talman! Det låter bra. Jag tackar så mycket.</textBlock>
  </contentBlock>
  <contentBlock page="0" id="i-3a8807721b64a887">
    <textBlock id="i-26f7da911be0adf9">Överläggningen var härmed avlslutad.</textBlock>
  </contentBlock>
  <contentBlock page="0" id="i-f3b65b0ddde42bfd">
    <textBlock id="i-4b4c90e11390bfdb">27 § Svar på fråga  1991/92:71 om E4-ans förbifart vid Norrköping</textBlock>
  </contentBlock>
  <contentBlock page="0" id="i-517f33d22f8bfc8b">
    <textBlock id="i-9fd422db81fac943">Anf. 186 Kommunikationsminister MATS</textBlock>
    <textBlock id="i-5b09640a3596ae69">ODELL (kds):</textBlock>
  </contentBlock>
  <contentBlock page="0" id="i-e073b30b63c6a573">
    <textBlock id="i-1075e32e47758159">Fru talman! Dan Ericsson i Kolmården har frågat mig om jag är beredd att vidta åtgärder för att det s.k. tunnelalternativet av en förbifart förbi</textBlock>
    <textBlock id="i-aeaf10dbba8c101c">Norrköping ånyo utreds och prövas.</textBlock>
  </contentBlock>
  <contentBlock page="0" id="i-6d06921c7eb06240">
    <textBlock id="i-441e917cba2acb11">Enligt gällande ordning är det väghållaren, i detta fall vägförvaltningen i länet, som utreder och tar fram en arbetsplan för ett vägföretag. I</textBlock>
    <textBlock id="i-fc21e50c29b8068d">arbetsplanen skall ingå en miljökonsekvensbeskrivning som skall vara godkänd av länsstyrelsen. Arbetsplanen ställs därefter ut för granskning. När arbetsplanen varit utställd översänds den tillsammans med inkomna yttranden till vägverkets huvudkontor för fastställelseprövning. Vägverkets fastställelsebeslut kan därefter överklagas till regeringen.</textBlock>
  </contentBlock>
  <contentBlock page="0" id="i-366dd8a3f9237b94">
    <textBlock id="i-9e744c1f42658f70">I det aktuella ärendet har arbetsplanen varit utställd, och ärendet är under beredning hos vägförvaltningen i länet för att senare översändas till vägverkets huvudkontor för fastställelseprövning.</textBlock>
  </contentBlock>
  <contentBlock page="0" id="i-69f12ff5a192bc21">
    <textBlock id="i-86fa0fd0d7766f79">Då ett fastställelsebeslut av vägverket kan bli överklagat och bli föremål för regeringens prövning, kan jag för närvarande inte lämna några synpunkter i ärendet och inte heller ge vägverket direktiv hur ärendet skall hanteras.</textBlock>
  </contentBlock>
  <contentBlock page="0" id="i-f6f9148660f9e3ab">
    <textBlock id="i-11e01404526fea7b">Anf. 187 DAN ERICSSON i Kolmården</textBlock>
    <textBlock id="i-8b5b1bf44f71e274">(kds):</textBlock>
  </contentBlock>
  <contentBlock page="0" id="i-af2a1945da82ecc2">
    <textBlock id="i-67f097d9f0c473a5">Fru talman! Jag vill tacka kommunikationsministern för svaret.</textBlock>
  </contentBlock>
  <contentBlock page="0" id="i-e28467c83b53baa2">
    <textBlock id="i-3cabe35375c45d68">Jag förstod redan när jag skrev frågan att jag inte skulle få ett precist svar. Men jag tyckte ändå att det var angeläget att peka på möjligheten att få en tunneldragning när det gäller E4-ans förbifart vid</textBlock>
    <textBlock id="i-df2db9675db9b93d">Norrköping. En sådan lösning vore, inte minst ur miljösynpunkt, i varje fall enligt min mening, den bästa lösningen.</textBlock>
  </contentBlock>
  <contentBlock page="0" id="i-71beeb54df7fa704">
    <textBlock id="i-a608aa9ac9e62522">Vägverket har genomfört utredningar med grova beräkningar av såväl ytvägs- som tunnelalternativet. Ett exempel i dessa skisser är en kostnad på 50 milj.kr. för en inbyggnad av</textBlock>
    <textBlock id="i-fad6a5baac916f54">Norrköpings vattenverk om en ytväg skulle byggas.</textBlock>
    <textBlock id="i-180a7e514d2764aa">Denna kostnad verkar lågt tilltagen för ett sådant projekt med alla de tekniska problem som följer därav.</textBlock>
  </contentBlock>
  <contentBlock page="0" id="i-ce02151678543826">
    <textBlock id="i-4afe1b352603e288">Jag förstår att Norrköpings kommun nu genomför en egen konsultutredning av alternativen när det gäller förbifarten. Om denna utredning kommer fram till andra siffror och andra bedömningar än vägverkets, hoppas jag att det kan leda till att kommunikationsministern ser över ärendet litet noggrannare. Ministern kan vara övertygad om, att om vägverket lägger ett förslag om ett ytvägsalternativ som bygger på hittills gjorda utredningar, kommer ärendet vid en överklagan att hamna på regeringens bord. Det är också något som framkom av svaret. Ministern bör också väga in vad som långsiktigt är den bästa lösningen för norrköpingsborna.</textBlock>
  </contentBlock>
  <contentBlock page="0" id="i-1255cf3c78333e25">
    <textBlock id="i-e47e2bc188b59ff3">Jag hoppades på någon vägledning av vad ministern anser. Om det går att hitta ur kostnads- och miljösynpunkt rimliga lösningar för en tunnel, vore det inte ett alternativ som kan vägas in i bedömningarna?</textBlock>
  </contentBlock>
  <contentBlock page="0" id="i-33fdebbf32e809f1">
    <textBlock id="i-87e71899aeaa948f">Anf. 188 Kommunikationsminister MATS</textBlock>
    <textBlock id="i-3b77f26d811ee06e">ODELL (kds):</textBlock>
  </contentBlock>
  <contentBlock page="0" id="i-6f9287ba3d9cc1bd">
    <textBlock id="i-a2b892405e1d8a39">Fru talman! Som jag sade i mitt inledningsanförande, är jag naturligtvis beredd att se över ärendet inte bara litet utan mycket noggrannare den dag det hamnar på regeringens bord. Själva poängen i mitt svar är att ärendet ännu ej har kommit dit.</textBlock>
  </contentBlock>
  <contentBlock page="0" id="i-50ef5feebe7f2079">
    <textBlock id="i-61b31166d7fab67a">Jag medger därför att frågesvaret är kort och formellt hållet. Det vore fel av regeringen att nu gå in i ett pågående förvaltningsärende. De kompletteringar som begärs kan mycket väl komma i ett senare skede.</textBlock>
  </contentBlock>
  <contentBlock page="0" id="i-ee9ecbe47bb1a96a">
    <textBlock id="i-fe8c11090dea6b03">Dan Ericsson i Kolmården säger att 50 milj.kr.</textBlock>
    <textBlock id="i-268537e62fe208ba">verkar vara en liten summa. Jag har här i min hand en mängd utredningar, betänkanden över övergripande ställningstaganden angående överbyggnad av E4, tunnelutredning nr 2, som är ett ganska digert dokument, och en miljökonsekvensbeskrivning som är ganska omfattande vad gäller många av de faktorer som</textBlock>
    <textBlock id="i-9e824245188ed1fc">Dan Ericsson tar upp. Dokumenten finns i sinnevärlden. Jag har inte den exakta beräkningsgrunden tillgänglig när det gäller de 50</textBlock>
    <textBlock id="i-29ee486a8eddeb94">milj.kr. för en överdäckning. Handläggarna på departementet menar att detta trots allt är en realistisk kostnad.</textBlock>
  </contentBlock>
  <contentBlock page="0" id="i-ed3cbd22f5c6ebb9">
    <textBlock id="i-9344b5c235ab2424">Ärendet är i dag ett förvaltningsärende som inte är föremål för regeringens ställningstagande.</textBlock>
  </contentBlock>
  <contentBlock page="0" id="i-00d089b576820a98">
    <textBlock id="i-1a740d76e61229f8">Anf. 189 DAN ERICSSON i Kolmården</textBlock>
    <textBlock id="i-ef936400ad50f91a">(kds):</textBlock>
  </contentBlock>
  <contentBlock page="0" id="i-830725f324715b78">
    <textBlock id="i-9dec91ac8cfa82cc">Fru talman! Kommunikationsministern kan vara övertygad om att också jag har tagit del av en del av materialet. Vägverket har genomfört två utredningar. Från kommunens sida menar man att det finns klara brister i underlaget.</textBlock>
  </contentBlock>
  <contentBlock page="0" id="i-28bbcdb823fbead4">
    <textBlock id="i-0789fb80b14246d8">Det är intressant att miljöaspekterna har tagits upp här. Om jag inte är helt fel underrättad, har vägverkets miljöråd sagt -- vid diskussionerna om dessa alternativ -- att om ett ytvägsalternativ skall genomföras, krävs att Norrköping får en ny vattentäckt. Det finns återigen anledning att jämföra kostnaderna för dessa olika alternativ och vad som miljömässigt är det bästa. Det är väl i det sammanhanget som dessa alternativ skall prövas.</textBlock>
    <textBlock id="i-3eac32deda04a02f">Vi vet inte än om det blir ett ytvägsalternativ. Vi hoppas att det inte skall bli det.</textBlock>
  </contentBlock>
  <contentBlock page="0" id="i-831c3a608bda9056">
    <textBlock id="i-40b61f3dbaea2d9f">Anf. 190 Kommunikationsminister MATS</textBlock>
    <textBlock id="i-e0d1a6dec56dbde8">ODELL (kds):</textBlock>
  </contentBlock>
  <contentBlock page="0" id="i-76188a8250659f8b">
    <textBlock id="i-ad4501701087086b">Fru talman! Regeringen har haft att utgå från det material som finns tillgängligt. Enligt de utredningar som har gjorts bedöms de utsläpp som kommer från vägen inte medföra någon skada på vattnet i bassängarna. Det är ställningstagandet i dessa utredningar. Mätningar kommer att göras för att följa upp frågan. Jag har förstått av handläggningen att skulle detta senare visa sig vara fel, innebär ytvägsalternativet att det kommer att ske en överdäckning av bassängarna. Men det ligger i ett senare skede.</textBlock>
  </contentBlock>
  <contentBlock page="0" id="i-9226a8d468d68dfe">
    <textBlock id="i-8c39c1149b61fa2a">Den tidigare regimen i Norrköpingens kommun var nöjd med de utredningar som hade gjorts. Den nya regimen, så vitt jag förstår, kommer snart att ta ställning till vägprojektet som helhet. Vi avvaktar från regeringens sida ärendets fortsatta gång. Jag kan försäkra Dan Ericsson i Kolmården att vi inte kommer att tillåta en dragning av E4-an som är skadlig för miljön och för människorna som bor i</textBlock>
    <textBlock id="i-29540d5d25cd377e">Norrköpings kommun.</textBlock>
  </contentBlock>
  <contentBlock page="0" id="i-28187d1faf42df8c">
    <textBlock id="i-9812b4c3a8c27f05">Anf. 191 DAN ERICSSON i Kolmården</textBlock>
    <textBlock id="i-2fe3b6e7086391c3">(kds):</textBlock>
  </contentBlock>
  <contentBlock page="0" id="i-44c2612efcd5da67">
    <textBlock id="i-f86d97f79635067c">Fru talman! Jag tackar speciellt för det senaste beskedet. Om kommunikationsministern har den grundinställning, ser jag optimistiskt på vilken lösning det kommer att bli när det gäller E4-ans förbifart vid Norrköping. Det framgår här att om ett ytvägsalternativ skulle väljas, kan det innebära tunga kostnader senare. Det är därför jag menar att man redan från början kunde ha ett relevant underlag både vad gäller miljökonsekvenser och vad gäller kostnader som gör att man väljer ett tunnelalternativ. Annars kan det bli en mängd kostnader i efterhand som på sikt gör ytvägsalternativet dyrare än tunnelalternativet.</textBlock>
  </contentBlock>
  <contentBlock page="0" id="i-6ae6b27a499ad0b1">
    <textBlock id="i-242614bfcfc2486f">Anf. 192 Kommunikationsminister MATS</textBlock>
    <textBlock id="i-ef823f800d51b496">ODELL (kds):</textBlock>
  </contentBlock>
  <contentBlock page="0" id="i-b715f7108fb5f821">
    <textBlock id="i-1e36bf56c12e8b43">Fru talman! Tunnelalternativet kostar enligt tillgängliga beräkningar 450 milj.kr. mer än ytvägsalternativet. En överdäckning kostar 50</textBlock>
    <textBlock id="i-934926d159151cb5">milj.kr. mer. Jag talar om de siffror som är tillgängliga. Det är de som vi hittills har haft att hålla oss till.</textBlock>
  </contentBlock>
  <contentBlock page="0" id="i-690d7fd7671996c3">
    <textBlock id="i-893c7e9776b1b4ad">Anf. 193 DAN ERICSSON i Kolmården</textBlock>
    <textBlock id="i-3aa17888f3b123d8">(kds):</textBlock>
  </contentBlock>
  <contentBlock page="0" id="i-7fad8ec289262cc5">
    <textBlock id="i-c30710d76f838898">Fru talman! Ja, det är de siffror vi hittills har haft tillgängliga. Det finns anledning att se med stor skepsis på underlaget. Vi får avvakta den utredning som nu pågår från kommunens sida. Jag hoppas att vi sedan kan gå till beslut i ärendet.</textBlock>
  </contentBlock>
  <contentBlock page="0" id="i-c93b4b4f187fb462">
    <textBlock id="i-4045f76660c479d1">Överläggningen var härmed avslutad.</textBlock>
  </contentBlock>
  <contentBlock page="0" id="i-4a2f00b15f70a3cc">
    <textBlock id="i-8e0c70d1c7d276ba">28 § Svar på fråga  1991/92:74 om televerkets prispolitik</textBlock>
  </contentBlock>
  <contentBlock page="0" id="i-4109a7efb85c6601">
    <textBlock id="i-427c1b8863d55544">Anf. 194 Kommunikationsminister MATS</textBlock>
    <textBlock id="i-76ddc6a852c44dae">ODELL (kds):</textBlock>
  </contentBlock>
  <contentBlock page="0" id="i-8d5b533f9c2d97b3">
    <textBlock id="i-a1fa9084c45e2070">Fru talman! My Persson har frågat mig vilka åtgärder jag är beredd att vidta för de äldre i samhället med anledning av televerkets prispolitik.</textBlock>
  </contentBlock>
  <contentBlock page="0" id="i-3ea79a6592601fd6">
    <textBlock id="i-608ab59ce887143c">Riksdagen har ställt sig bakom en omläggning av televerkets taxor som innebär att priserna för televerkets tjänster i princip skall kostnadsanpassas. En successiv omläggning av taxorna i denna riktning har också skett sedan ett antal år tillbaka. Det ankommer också enligt riksdagens beslut på televerket att besluta om sina taxor inom ett av riksdagen angivet pristak.</textBlock>
  </contentBlock>
  <contentBlock page="0" id="i-f553b708cdb4d2ad">
    <textBlock id="i-489d453097964be5">Den ökande konkurrensen på telekommunikationsområdet gör det nödvändigt att anpassa taxorna till de faktiska kostnaderna.</textBlock>
    <textBlock id="i-2b9128546ca1342a">Lokalsamtal subventioneras i dag av riks- och utlandssamtal. Stockholmsområdet har i det sammanhanget varit särskilt gynnat. Också hushållens abonnemang subventioneras av överprissättning på riks- och utlandssamtal. Vidare har, allmänt uttryckt, företagskunder subventionerat hushållskunder.</textBlock>
  </contentBlock>
  <contentBlock page="0" id="i-a1245b75df09aa59">
    <textBlock id="i-45783cf46f91d198">Genomför man inte en nödvändig kostnadsanpassning av teletaxorna, kommer detta att medföra att företagskunderna går över till konkurrenterna. Detta skulle få till konsekvens att lokalsamtalstaxorna skulle kunna behöva höjas än mer.</textBlock>
  </contentBlock>
  <contentBlock page="0" id="i-5c8224f5dba6777e">
    <textBlock id="i-09c55559284a46f2">När det gäller konsekvenserna för de äldre, som My</textBlock>
    <textBlock id="i-9939ebdb79f00593">Persson tar upp i sin fråga, vill jag hänvisa till att kostnadsökningen för en genomsnittlig hushållsabonnent har beräknats till 8 %. Detta motsvarar ca 15 kr./månad. Det är vidare så att pensionärer statistiskt sett svarar väl mot normalabonnenten.</textBlock>
  </contentBlock>
  <contentBlock page="0" id="i-00657598e50430d7">
    <textBlock id="i-7cf4852714bbe68f">Anf. 195 MY PERSSON (m):</textBlock>
  </contentBlock>
  <contentBlock page="0" id="i-1f194b48f6f3cc79">
    <textBlock id="i-04b3c1ca242cfc92">Fru talman! Jag skall först be att få tacka statsrådet för svaret. Det var i många stycken det svar vi har kunnat läsa oss till i bladen de senaste veckorna.</textBlock>
  </contentBlock>
  <contentBlock page="0" id="i-7c94b4bbf75cae2c">
    <textBlock id="i-5c6d33ef9e57e9cb">Jag har full respekt för att det inte är möjligt, eller kanske inte ens lämpligt, för statsrådet att söka styra eller lägga sig i televerkets prispolitik med utgångspunkt i de riksdagsbeslut som är fattade.</textBlock>
  </contentBlock>
  <contentBlock page="0" id="i-01a1bbfbc551a632">
    <textBlock id="i-9c48ff0824b7fd86">Jag har velat belysa denna fråga då den för mig har ytterligare en aspekt. Jag anser nämligen att ett statligt verks prispolitik inte kan frikopplas från vad god sed och etik i affärslivet bjuder. Om sålunda ett statligt verk i monopolställning, som det vi här talar om, för en prispolitik som kan komma att försämra livskvaliteten för en stor grupp människor, strider det mot den goda affärsetik som bör eftersträvas.</textBlock>
    <textBlock id="i-682d7ff8561c0d69">Jag anser därför att det i det aktuella fallet är staten, kanske ytterst regeringen med utgångspunkt i sitt ägaransvar, som måste ta ansvaret för att tillse att televerket uppfyller de målsättningar som jag tror att vi är överens om att ett företag i allmänhetens tjänst har att arbeta efter.</textBlock>
    <textBlock id="i-42ab0af166e81317">Det gäller speciellt ett företag som inte är utsatt för någon konkurrens.</textBlock>
  </contentBlock>
  <contentBlock page="0" id="i-84908bc00d019525">
    <textBlock id="i-9adf3baa6ba3c3da">Har statsrådet funderat i dessa banor? Är statsrådet villigt och anser sig han ha någon möjlighet att påta sig ansvaret för att förbättra för den grupp människor jag försöker föra talan för, nämligen de äldre i vårt samhälle?</textBlock>
  </contentBlock>
  <contentBlock page="0" id="i-36759221f973a06a">
    <textBlock id="i-d387dc3cfed246ed">Anf. 196 Kommunikationsminister MATS</textBlock>
    <textBlock id="i-4c677f6429de3aab">ODELL (kds):</textBlock>
  </contentBlock>
  <contentBlock page="0" id="i-352c45ccb89ab1b4">
    <textBlock id="i-5e2bd60208034384">Fru talman! Jag delar verkligen det synsätt som My</textBlock>
    <textBlock id="i-465ac2ddeddb831f">Persson gör sig till talesman för. Om tillgänglig statistik stämmer, innebär detta en merkostnad per månad på 15 kr. för en genomsnittlig hushållsabonnent. Pensionärerna håller sig i stor utsträckning statistiskt sett inom detta genomsnitt.</textBlock>
  </contentBlock>
  <contentBlock page="0" id="i-e1a0bc9b4b370c48">
    <textBlock id="i-78388e1887d96483">My Persson tar även upp frågan om den goda affärssedan och den goda affärsetiken. Min uppfattning är att monopolföretag har särskilda problem härvidlag. Det är därför regering arbetar med frågan att skapa konkurrens på det här området.</textBlock>
  </contentBlock>
  <contentBlock page="0" id="i-059c80e91ad091a6">
    <textBlock id="i-1fdb2c2f867ce90d">Att företagssamtal och telefoni på företagssidan över huvud taget blir billigare beror just på att den nya tekniken med fiberoptik, laser och satellitkommunikation gör det tekniskt möjligt med konkurrens på detta område. Det pressar priserna.</textBlock>
  </contentBlock>
  <contentBlock page="0" id="i-7adaf81f7068b26b">
    <textBlock id="i-db8a22696db64242">Det vi nu håller på med är att också förbereda för konkurrens i hushållssektorn. Jag tror nämligen att den enda möjligheten att få ned kostnaderna även för hushållen är att vi bryter själva monopolsituationen, som är den verkligt skadliga i det här sammanhagnet. Det är den inriktningen regeringen har.</textBlock>
  </contentBlock>
  <contentBlock page="0" id="i-f23006b335ad9c41">
    <textBlock id="i-bea4b93d157500df">Vi kan vara eniga om att väldigt många människor har blivit upprörda i diskussionen om televerkets prissättning, men låt oss ändå, My Persson, hjälpas åt att ge detta rimliga proportioner; en kostnadsökning på mellan 10 och 20 kr. per månad är inte helt orimlig. Men på lång sikt skall vi hjälpas åt också att bryta monopolsituationen och skapa en konkurrens som sänker priserna också för hushållstelefonin.</textBlock>
  </contentBlock>
  <contentBlock page="0" id="i-4b68f80f4d089c14">
    <textBlock id="i-2180701e50c83e6f">Anf. 197 MY PERSSON (m):</textBlock>
  </contentBlock>
  <contentBlock page="0" id="i-28c13f7ced8b8d58">
    <textBlock id="i-307fc60791a77351">Fru talman! De siffror statsrådet presenterar stämmer säkert. I den annons som infördes i söndags i våra stora tidningar talade televerket om att man tänker ändra priserna för lokalsamtal så att dessa blir dyrare. Man skriver: Vi höjer priset från</textBlock>
    <textBlock id="i-0e3d001cc8a8a867">9,5 öre till 22 öre per minut. Är man ensam, gammal och orolig över sin ekonomi tror jag att bara de siffrorna i sig kan skrämma och göra att man framöver avhåller sig från att ringa alltför många samtal.</textBlock>
  </contentBlock>
  <contentBlock page="0" id="i-20e81113ed9f7c2a">
    <textBlock id="i-9c52020487c90339">Vidare tycker jag att det som statsrådet säger om monopolsituationen, att den skapar särskilda problem, är viktigt, och jag håller helt med om detta. Men det som egentligen är mycket viktigt är att så länge vi har denna monopolsituation skapas också särskilda skyldigheter för den som är ägare av och tillsyningsman över monopolet. Jag anser att ägaren, i detta fall staten -- vilket gör att ansvaret kanske ytterst är regeringens -- på något sätt skulle försöka lugna och mildra för de människor som utsätts.</textBlock>
  </contentBlock>
  <contentBlock page="0" id="i-03abb4235ae1c7db">
    <textBlock id="i-c7bd1a37cc5dfbd0">Anf. 198 Kommunikationsminister MATS</textBlock>
    <textBlock id="i-eff835670a06de4f">ODELL (kds):</textBlock>
  </contentBlock>
  <contentBlock page="0" id="i-b98886bc7a972d30">
    <textBlock id="i-b33f4c5558f62f81">Fru talman! Det är riktigt att priset för lokalsamtalen ökar från ca 10 öre per minut till 22</textBlock>
    <textBlock id="i-bd8d0fa14c9814bf">öre per minut. Detta gäller på kontorstid mellan kl.</textBlock>
    <textBlock id="i-c2f5900f581971e9">8.00 och 18.00. Om man däremot ringer efter kl.</textBlock>
    <textBlock id="i-0eae348d09f8b3a1">18.00, när många människor har kommit hem, är kostnaden fortfarande 11 öre per minut. Jag tror inte att den ökningen är så avskräckande för någon.</textBlock>
    <textBlock id="i-471e0e6c1c34e941">Hela denna taxetabell finns till utvärdering av vem som så vill. Jag tror att det intressanta trots allt är den sammanlagda effekten, hur en normalabonnent drabbas av detta.</textBlock>
  </contentBlock>
  <contentBlock page="0" id="i-37b04375e47093c9">
    <textBlock id="i-9861e32b934be186">Jag är inte säker på hur ägaren skall kunna gå in och ta sitt ansvar i den anda som My Persson tycks förespråka. Televerket är ett affärsverk. Den riksdag som upplöstes i somras har lagt över ansvaret på verket, och det får vi nästan lov att respektera.</textBlock>
  </contentBlock>
  <contentBlock page="0" id="i-90ee0fd6f64cb892">
    <textBlock id="i-14167fef024bbc85">Anf. 199 MY PERSSON (m):</textBlock>
  </contentBlock>
  <contentBlock page="0" id="i-6ebcf0ad512cfec8">
    <textBlock id="i-72660c7a61db8152">Fru talman! Jag talar inte om den grupp människor som kommer hem efter kl. 18.00 och då telefonerar.</textBlock>
    <textBlock id="i-df4e64ed08ab4baa">Jag talar om gamla, ensamma människor som i många fall har telefonen som sin enda kontakt med yttervärlden och som alltså bör kunna telefonera när som helst och framför allt mitt på dagen. Det är dem jag talar om och talar för. Jag tycker att det är mycket viktigt att vi här i kammaren belyser detta.</textBlock>
  </contentBlock>
  <contentBlock page="0" id="i-49c9bdf4c4dd4965">
    <textBlock id="i-d5f8008fa63df78e">Jag förstår att det är svårt att i detta sammanhang ta sitt ansvar, men det skulle kännas som en god viljeyttring om statsrådet ändå bar med till mig en försäkran om att statsrådet vill försöka bidra till att det televerket i sin annons i söndags lovade skall kunna uppfyllas även vad gäller de äldre. Vi vill ju att telefonen skall föra människor närmare varandra. Kan statsrådet och jag vara överens om att arbeta för det ifrån denna kammare?</textBlock>
  </contentBlock>
  <contentBlock page="0" id="i-01abd75863a2d4b4">
    <textBlock id="i-eea4fc91359fdb3a">Anf. 200 Kommunikationsminister MATS</textBlock>
    <textBlock id="i-ac364d64411d41ef">ODELL (kds):</textBlock>
  </contentBlock>
  <contentBlock page="0" id="i-d5acfb73183ce9af">
    <textBlock id="i-fd6d851c78dfcb98">Fru talman! På den punkten är vi självfallet helt eniga. Jag har talat med televerket, och jag kommer att tala med televerket. Men jag ser små möjligheter att från min position nu gå in och kräva förändringar i de taxor som har beslutats av televerkets styrelse. Det är det som är det stora problemet i sammanhanget.</textBlock>
  </contentBlock>
  <contentBlock page="0" id="i-a73990246e192886">
    <textBlock id="i-3d6ef6c39fa32e76">Min tanke med att påpeka att det är billigare att ringa efter kl. 18.00 var att många äldre har förvärvsarbetande barn som då finns hemma.</textBlock>
    <textBlock id="i-431aa141afe2c670">Höjningen av priset för samtal vid den tidpunkten, när dessa förvärvsarbetande barn har kommit hem och efter arbetets slut så att säga finns på plats, är trots allt inte så avskräckande.</textBlock>
  </contentBlock>
  <contentBlock page="0" id="i-b6d9bc94d53e57ef">
    <textBlock id="i-d7337e50fb440fe3">Anf. 201 MY PERSSON (m):</textBlock>
  </contentBlock>
  <contentBlock page="0" id="i-f23a6bc5ce6ecb9a">
    <textBlock id="i-6a52df089c67dba3">Fru talman! Å mina äldres vägnar vill jag tacka för detta svar, som jag ändå tycker känns hoppfullt. Jag vill ytterligare understryka att vi inte talar om normalkonsumenterna. Dem vi har talat om, och dem vi skall tänka på framöver är de många äldre, som är helt beroende av kommunikation via telefon.</textBlock>
  </contentBlock>
  <contentBlock page="0" id="i-6d3c8d4748a68859">
    <textBlock id="i-6d123e40afab8619">Överläggningen var härmed avslutad.</textBlock>
  </contentBlock>
  <contentBlock page="0" id="i-4449d990c3cac1e0">
    <textBlock id="i-4027c18191c54c10">29 § Svar på fråga  1991/92:87 om båtregistret</textBlock>
  </contentBlock>
  <contentBlock page="0" id="i-62433c246ff0ec64">
    <textBlock id="i-0edb9293206b0451">Anf. 202 Kommunikationsminister MATS</textBlock>
    <textBlock id="i-144cd197b1a04b39">ODELL (kds):</textBlock>
  </contentBlock>
  <contentBlock page="0" id="i-31da1f0ca92bf541">
    <textBlock id="i-c2bf9a1c0f3ff7f8">Fru talman! Eva Zetterberg har frågat mig om jag avser att avskaffa båtregistret.</textBlock>
  </contentBlock>
  <contentBlock page="0" id="i-809dee5d15e07805">
    <textBlock id="i-00ff5d798d7ed5a2">Registrering av fritidsbåtar infördes 1988. Motivet var att skapa underlag för kontroll av ordning och säkerhet till sjöss, planering av turisttrafiken med fritidsbåtar samt utredningar rörande skatter, tullar och indrivning. Ursprungligen gjordes uppskattningen att ca 400 000 båtar skulle komma att omfattas av registreringsplikten.</textBlock>
  </contentBlock>
  <contentBlock page="0" id="i-a5ae3a80bcb3b3a8">
    <textBlock id="i-5b2ee6f8010df408">I dag har det ansvariga verket, sjöfartsverket, bedömt registret som uppbyggt. Dock finns bara ca</textBlock>
    <textBlock id="i-917db220e1e5d8c3">276 000 båtar i registret. Detta har resulterat i att den avgift som ursprungligen sattes till 30 kr. per år inte har kunnat täcka vare sig uppläggningskostnaderna eller kostnaderna för driften av registret.</textBlock>
  </contentBlock>
  <contentBlock page="0" id="i-7f42b27e50e0f3f2">
    <textBlock id="i-fc2ab095e025ae93">Sjöfartsverket har nyligen utvärderat registret.</textBlock>
    <textBlock id="i-2ec8f2d4a1a0729a">Verket konstaterar att flera av de berörda myndigheterna såsom rikspolisstyrelsen, kustbevakningen och sjöräddningscentralerna är positiva, eller i huvudsak positiva, till registret.</textBlock>
    <textBlock id="i-fd4cf90ae0399ee0">Samtidigt är båtbranschens riksförbund och sjösportens samarbetsdelegation tveksamma till ett bevarande av registret, de sistnämnda eftersom de inte upplever att det fyllt något behov från båtlivets synpunkt.</textBlock>
  </contentBlock>
  <contentBlock page="0" id="i-7ec561b129c5707f">
    <textBlock id="i-f532b9fde2fcec50">I en tid när staten måste se över sin verksamhet och prioritera måste det obligatoriska registret över fritidsbåtar ifrågasättas. Formerna för ett avskaffande av registreringsplikten för fritidsbåtar bereds därför inom regeringskansliet.</textBlock>
  </contentBlock>
  <contentBlock page="0" id="i-cede231c6d8b734f">
    <textBlock id="i-498d4bf76ddef640">Om de berörda fritidsbåtsorganisationerna eller andra intressenter anser att de positiva effekterna av ett register (såsom t.ex. effektivare sjöräddningsinsatser) skall tillvaratas i fortsättningen, tycker jag det är utmärkt. Det finns inget som hindrar ett register baserat på en frivillig grund. Om så önskas, är jag beredd att medverka för att ett sådant register skall komma till stånd.</textBlock>
  </contentBlock>
  <contentBlock page="0" id="i-59f29de6ccc9e6d6">
    <textBlock id="i-6e450d3dfa31e7bd">Anf. 203 EVA ZETTERBERG (v):</textBlock>
  </contentBlock>
  <contentBlock page="0" id="i-ff3d36cdeb6d1965">
    <textBlock id="i-0282fffc473cf49a">Fru talman! Statsrådet Mats Odell! Jag tackar för svaret. Däremot är jag inte särskilt nöjd med svaret. Jag tycker att de signaler som har kommit sedan regeringen tillkännagivit sina funderingar på att avskaffa båtregistret har varit klart och entydigt negativa. Det gäller naturligtvis olika myndigheter, sjöräddning, polis, försäkringsbolag etc. -- en rad instanser som alltså är klart inblandade vad gäller säkerheten till sjöss. Men också instanser som tidigare var negativa till att båtregistret infördes har under resans gång delvis ändrat uppfattning. Jag tycker att motiven för införandet av båtregistret håller även i dag.</textBlock>
  </contentBlock>
  <contentBlock page="0" id="i-ce7e6607d0389373">
    <textBlock id="i-8049e1bac2710d38">Statsrådet hänvisar till olika organisationer inom båtsporten. Jag har inte sett dessa uttalanden som skulle vara positiva till att båtregistret avskaffas.</textBlock>
    <textBlock id="i-1332756beb907e9b">Däremot vet jag mycket väl att det ute bland båtägare -- till havs, så att säga -- finns en mycket positiv inställning till båtregistret.</textBlock>
  </contentBlock>
  <contentBlock page="0" id="i-91b168ebc20b32e1">
    <textBlock id="i-c7b4069468cf7ecc">Det hänvisas till att kostnaden för staten är för hög.</textBlock>
    <textBlock id="i-23c71af9e6558b83">Det är ett argument som jag kan acceptera. Jag tycker därför att det är mycket märkligt att man i den här diskussionen inte tar upp att kostnaden för den enskilde båtägaren skulle kunna öka. Den är i dag inte längre 30 kr., utan 45 kr., om jag inte minns fel. Jag tycker att det är en oerhört låg avgift, om man jämför med den utrustning som finns på de flesta båtar som registret omfattar.</textBlock>
  </contentBlock>
  <contentBlock page="0" id="i-a0298a9e14004878">
    <textBlock id="i-d17ed1ff2528037b">Det talas i svaret också om att det är så pass få som omfattas. Men det beror på att man har satt gränsen vid fem meter. Det skulle kunna finnas ett klart intresse av att även mindre båtar omfattades. Det kan ha ett värde för t.ex. polisiära uppgifter.</textBlock>
  </contentBlock>
  <contentBlock page="0" id="i-b1a81a8a6940d444">
    <textBlock id="i-b697176945b855e6">Att upprätta ett register på frivillig grund kan naturligtvis diskuteras. Men jag tror att värdet då faller. Som en jämförelse kan man fråga om det finns funderingar på att bilregistret skulle vara frivilligt.</textBlock>
  </contentBlock>
  <contentBlock page="0" id="i-141f2f2129588127"/>
  <contentBlock page="0" id="i-9e4e1bd0c044ec30">
    <textBlock id="i-ac2ac266b97e3f8d">Anf. 204 Kommunikationsminister MATS</textBlock>
    <textBlock id="i-a71fa2d42dd9c3a1">ODELL (kds):</textBlock>
  </contentBlock>
  <contentBlock page="0" id="i-c0212f4a9ecb0fa6">
    <textBlock id="i-5256c3eb1db97ad3">Fru talman! Eva Zetterberg inser att det inte är så många båtar i registret som det var tänkt. Genast är hon beredd att vidga registreringsplikten -- jag fick inte klart för mig exakt vilka farkoster som skulle omfattas av registreringsplikten för att registret skulle uppfylla kraven. Men vi måste konstatera,</textBlock>
    <textBlock id="i-13bad122d94f7124">Eva Zetterberg, att det finns en betydande restriktivitet i Sverige när det gäller tvångsregistreringar av olika slag. Vi kan tänka på personnummer, folk- och bostadsräkning osv.</textBlock>
  </contentBlock>
  <contentBlock page="0" id="i-69f0be6bbd06cfe7">
    <textBlock id="i-c3f4d22b0957c450">På båtägarsidan finns många positiva krafter som vill ha en registrering och som är beredda att göra det på frivillig grund. Jag har i dag fått ett brev från sjösportens samarbetsdelegation där det sägs att man vill föra samtal om att lägga upp ett register på frivillig grund.</textBlock>
  </contentBlock>
  <contentBlock page="0" id="i-7c3b3a390413422b">
    <textBlock id="i-dcaca481009ababd">Eva Zetterberg frågade efter kostnaden. Jag kan säga att budgetåret 1991/92 kostar båtregistret totalt 9 020 000 kr. Vi har dessutom kvarstående uppläggningskostnader på 9,6 milj.kr., som ännu inte har kunnat skrivas av.</textBlock>
  </contentBlock>
  <contentBlock page="0" id="i-fff4ff9f1e169644">
    <textBlock id="i-16477f3d4290a808">Det finns också andra argument. Jag vill gärna peka på att i stort sett samtliga remissinstanser, med några få undantag, var negativa till införandet av registret. Enligt båtbranschens riksförbund innehåller registret också en hel del felaktiga uppgifter. Genom registreringen tenderar uppgifter att betraktas som korrekta. Köp och försäljning av båtar sker därmed ofta på helt felaktiga premisser.</textBlock>
    <textBlock id="i-5b27feacd25ad333">Det kan handla om årtal för tillverkning, motornummer osv. Det är lätt att få in dessa uppgifter i registret, och sedan lever de kvar.</textBlock>
    <textBlock id="i-bcc4d9a1d888c299">Dessutom är merparten av båtarna försäkrade.</textBlock>
    <textBlock id="i-af19295eb0c1e10e">Registret kommer att fortsätta under båtsäsongen</textBlock>
    <textBlock id="i-e6383a22a7010b77">1992 av allt att döma. Avvecklingen kommer att ske i ordnade former, med remissomgång osv.</textBlock>
  </contentBlock>
  <contentBlock page="0" id="i-134031e63e11351f">
    <textBlock id="i-70e9a37063d61068">Anf. 205 EVA ZETTERBERG (v):</textBlock>
  </contentBlock>
  <contentBlock page="0" id="i-f3fe053af377f8b8">
    <textBlock id="i-bd2cfeaf5dcd94ff">Fru talman! Jag vill återigen hänvisa till att många av de remissinstanser som var negativa när man införde systemet i dag är positiva. Jag vill också upprepa min fråga: Varför tar staten inte ut det systemet faktiskt kostar, om det nu har kostat så mycket? För människor som äger båtar i exempelvis halvmiljonklassen kan ju denna summa på 45 kr. tyckas löjeväckande. Jag tycker alltså att staten skall ta ut sina egna kostnader.</textBlock>
  </contentBlock>
  <contentBlock page="0" id="i-843a11fc14d41108">
    <textBlock id="i-d36e5afa72ce0337">Självfallet kan man tycka att ett frivilligt register skulle fylla samma funktion. Men vi vet från olika sammanhang att de människor som är skötsamma, som inte utsätter andra för onödiga risker osv., de kommer säkert att gå med. Andra, som inte är angelägna om det på samma sätt, har säkert inte samma intresse av att vara med i ett frivilligt register.</textBlock>
  </contentBlock>
  <contentBlock page="0" id="i-47eeac6af2378cb3">
    <textBlock id="i-34369ef777ed611a">Anf. 206 Kommunikationsminister MATS</textBlock>
    <textBlock id="i-36dc8b3579cee99c">ODELL (kds):</textBlock>
  </contentBlock>
  <contentBlock page="0" id="i-60655e45514451e4">
    <textBlock id="i-2c86785d9966ccb7">Fru talman! Jag tror att vi kan erinra oss olika förslag som har mött protester när de har införts, men sedan vänjer sig folk vid dem. Det finns t.o.m.</textBlock>
    <textBlock id="i-22bf041d8721f738">politiska system som har levt kvar mycket länge under till synes frivilliga former. Kvar står ändå att det här är fråga om en enig opinion av remissinstanser som är negativa till detta register, med några få undantag. Det skulle vara intressant att höra vilka av dem som nu har ändrat sig.</textBlock>
  </contentBlock>
  <contentBlock page="0" id="i-ff9cfdb4fe38a966">
    <textBlock id="i-de610751b37850fa">Jag tror också att man måste ta hänsyn till att detta register har en negativ effekt så till vida att det hävdas att antalet båtstölder och båtbedrägerier har ökat. Man kan anmäla en båt för registrering, erhålla ett registreringsbevis där registreringsbeteckning och tekniska data finns angivna. Sedan kan den förslagne stjäla en båt som motsvarar denna beskrivning. Ofta är stöldgodset utsett redan före registreringsanmälan. När sedan båten skall säljas verkar allt vara i sin ordning, eftersom registreringsbeviset verkar avse båten som är till salu. I sin utvärdering av registret skriver sjöfartsverket att man har uppmärksammat detta.</textBlock>
    <textBlock id="i-c711943490b1e5e6">Det är alltså ett problem som existerar.</textBlock>
  </contentBlock>
  <contentBlock page="0" id="i-0527d7b5dc844fc9">
    <textBlock id="i-f8643217334ab17f">Anf. 207 EVA ZETTERBERG (v):</textBlock>
  </contentBlock>
  <contentBlock page="0" id="i-5e6dd4c5dc856c59">
    <textBlock id="i-48906b2e11a04397">Fru talman! Vilka som är positiva eller inte i dagsläget går att ta reda på utan att man jämför med när registret infördes. Det finns tidningar att tillgå. Sjöpolisen har uttalat sig exempelvis. Även försäkringsbolag och andra instanser är positiva.</textBlock>
    <textBlock id="i-92dcb0274124c788">Jag rör mig mycket ute i båtsportlivet, och jag vill hävda att jag aldrig under dessa tre år har hört en negativ kommentar. Om det som statsrådet har i tankarna är att jämföra detta med andra politiska system som inte bygger på demokrati, tycker jag att den kopplingen är helt fel.</textBlock>
  </contentBlock>
  <contentBlock page="0" id="i-4dd02f68b9d0953d">
    <textBlock id="i-99fa7e89d39cc5b7">Min fråga kvarstår: Varför inte låta båtägarna stå för den faktiska kostnaden? Det gynnar dem som sköter sina båtar och dessutom inte utsätter andra för fara eller större risker.</textBlock>
  </contentBlock>
  <contentBlock page="0" id="i-5c4c788dad85353c">
    <textBlock id="i-e7168b74e6101f03">Anf. 208 Kommunikationsminister MATS</textBlock>
    <textBlock id="i-4ed1ca62452b1321">ODELL (kds):</textBlock>
  </contentBlock>
  <contentBlock page="0" id="i-ae62ee69f11ab5e5">
    <textBlock id="i-9ca06c27f7b90fcf">Fru talman! Jag vill upprepa min åsikt: En i stort sett enig remissopinion säger att det här båtregistret bör avvecklas så fort som möjligt, eller man var negativ från början. Eva Zetterberg har ännu inte kunnat påpeka något remissorgan som har ändrat sig.</textBlock>
  </contentBlock>
  <contentBlock page="0" id="i-6c00dc7986988250">
    <textBlock id="i-7e141e4a57ab6258">Det andra är att båtfolket kräver att registret skall avskaffas. Vi tycker att det är rimligt att tillgodose denna mycket breda opinions krav och dessutom skapa förutsättningar för en frivillig registrering av båtar.</textBlock>
  </contentBlock>
  <contentBlock page="0" id="i-16d8ef4cf283673e">
    <textBlock id="i-10baea2cc3b58d40">Anf. 209 EVA ZETTERBERG (v):</textBlock>
  </contentBlock>
  <contentBlock page="0" id="i-41f4a97fc6d4b45a">
    <textBlock id="i-b22855765b283f96">Fru talman! Jag ifrågasätter alltså att denna opinion är så vitt utbredd bland båtägare. Jag tycker att det vore aktuellt med en ny bred remissomgång i denna fråga därför att sjöräddningen, sjöpolisen m.fl. instanser klart uttalat ett intrese för att bevara båtregistret.</textBlock>
  </contentBlock>
  <contentBlock page="0" id="i-9cd4c57eb079d9f2">
    <textBlock id="i-db7359974260c3b5">Jag vill upprepa min fråga som jag började med:</textBlock>
    <textBlock id="i-ab3d71e9bc3cf305">Finns det aktuella diskussioner eller funderingar om att exempelvis avföra bilregistret? Det bygger ju inte heller på frivillighet och kan jämföras med båtregistret.</textBlock>
  </contentBlock>
  <contentBlock page="0" id="i-a7bc0af1bc9bea56">
    <textBlock id="i-0534115c5e3a426f">Anf. 210 Kommunikationsminister MATS</textBlock>
    <textBlock id="i-e8b5cfdc51ce1b12">ODELL (kds):</textBlock>
  </contentBlock>
  <contentBlock page="0" id="i-47846cc0ea53e257">
    <textBlock id="i-4035506709620c2b">Fru talman! Jag tycker att jämförelsen med bilregistret på flera sätt är ganska halsbrytande.</textBlock>
    <textBlock id="i-f0bc820eb040b0f8">Farkoster till sjöss och farkoster på våra vägar innebär så fundamentalt olika problem ur säkerhetssynpunkt. Nej, den här lagen kommer nog att avskaffas, men det kommer att ske i ordnade former. Det kommer att ske skyndsamt men på ett korrekt sätt, och det kommer naturligtvis att bli en remissomgång i någon mening innan detta sker.</textBlock>
  </contentBlock>
  <contentBlock page="0" id="i-98bc3febb38cbb40">
    <textBlock id="i-6c23724776939948">Anf. 211 EVA ZETTERBERG (v):</textBlock>
  </contentBlock>
  <contentBlock page="0" id="i-e65d0a842957d088">
    <textBlock id="i-bd885eb61cb474fa">Fru talman! Jag beklagar i så fall att båtregistret kommer att avskaffas. Visst finns det skillnader mellan biltrafik och båttrafik -- det är vi alla på det klara med. Men det som är gemensamt är att registret är till för att garantera säkerheten för alla både till sjöss och till lands. Därför tycker jag att det vore angeläget att ha motsvarande regler till sjöss som till lands, just för att värna om sjösäkerheten.</textBlock>
  </contentBlock>
  <contentBlock page="0" id="i-cce08ef1dafc393e">
    <textBlock id="i-5bcc1fcac2254d4f">Överläggningen var härmed avslutad.</textBlock>
  </contentBlock>
  <contentBlock page="0" id="i-2605e9afba1ebec8">
    <textBlock id="i-163d1d1c3f95bd75">30 § Svar på fråga  1991/92:78 om ökat antal behöriga lärare i Norrbotten</textBlock>
  </contentBlock>
  <contentBlock page="0" id="i-5518730e3611b8eb">
    <textBlock id="i-e5250a0aab44a521">Anf. 212 Utbildningsminister PER UNCKEL</textBlock>
    <textBlock id="i-f2ea38270c3d092d">(m):</textBlock>
  </contentBlock>
  <contentBlock page="0" id="i-0b9cefaca6f08a69">
    <textBlock id="i-ecc690f55fe52f8d">Fru talman! Ewa Hedkvist Petersen har frågat mig om jag är beredd att verka för att öka antalet utbildade lärare för alla årskurser i Norrbotten.</textBlock>
  </contentBlock>
  <contentBlock page="0" id="i-a83e87f64c259337">
    <textBlock id="i-32265aef579de102">Jag vill allmänt säga att jag naturligtvis ser frågorna om lärarutbildningen och om att hela landet får välutbildade lärare som synnerligen angelägna frågor. När det gäller Ewa Hedkvist Petersens fråga om den framtida lärarutbildningens dimensionering och lokalisering vill jag inte föregripa den kommande budgetpropositionen genom att nu göra några uttalanden eller utfästelser.</textBlock>
  </contentBlock>
  <contentBlock page="0" id="i-1daff2383eb7b211">
    <textBlock id="i-bc0a857d265cc77b">Anf. 213 EWA HEDKVIST PETERSEN</textBlock>
    <textBlock id="i-b811cd6dde4e819e">(s):</textBlock>
  </contentBlock>
  <contentBlock page="0" id="i-fe5cd3ccc6e3fe57">
    <textBlock id="i-924d62b4627cf4ef">Fru talman! Jag får tacka utbildningsministern för svaret på min fråga, även om jag naturligtvis inte är speciellt nöjd med svaret. Jag tycker att det är bra att utbildningsministern säger att frågorna om lärarutbildningen och om att vi skall ha välutbildade lärare i hela landet är angelägna. Men jag hade hoppats att utbildningsministern hade haft några tankegångar om vikten av att vi i hela landet har behöriga lärare. Det här är inte bara en utbildningspolitisk fråga, utan det är också en fråga om att stärka alla regioner i landet. Det är en regionalpolitisk fråga.</textBlock>
  </contentBlock>
  <contentBlock page="0" id="i-f015d2fb6a1f73bd">
    <textBlock id="i-fe38c53710a006a6">Regeringen säger i regeringsförklaringen att hela landet skall leva. Vi har hört ministrar tidigare stå här och betona regeringens utfästelser om att hela landet skall leva. Jag hoppas att även utbildningsministern skall arbeta för detta, därför att alla delar av regeringskansliet bör ta ansvar för det som står i regeringsförklaringen.</textBlock>
  </contentBlock>
  <contentBlock page="0" id="i-db2af3e029316856">
    <textBlock id="i-1abe995264c4a83f">Som jag ser det är utbildningen en mycket viktig del i strukturomvandlingen i Norrbotten. Jag ser hela utbildningskedjan som mycket viktig, alla länkar i utbildningskedjan i Norrbotten måste vara lika starka, ingen länk får brista. Som vi har det i dag har vi i vissa inlandskommuner ett stort antal obehöriga lärare. Det är inte bra. Detta gäller speciellt på högstadiet. Samtidigt har vi väldigt många vuxna intresserade som vill bli lärare. Vi vet också att närheten till lärarutbildningen och möjligheten att gå på distansutbildning skulle kunna ge oss många utbildade lärare i länet.</textBlock>
  </contentBlock>
  <contentBlock page="0" id="i-b93adb133db9f719">
    <textBlock id="i-4a5e8c1479047d5c">Jag skulle vilja fråga utbildningsministern om han tycker att det är viktigt att vi i hela landet, även i</textBlock>
    <textBlock id="i-b55ab3155621cd81">Norrbottens inland, kan minska antalet obehöriga lärare.</textBlock>
  </contentBlock>
  <contentBlock page="0" id="i-17199cc68ef2f975">
    <textBlock id="i-8c370fb8a77ca929">Anf. 214 Utbildningsminister PER UNCKEL</textBlock>
    <textBlock id="i-60646fbeacaeaf7e">(m):</textBlock>
  </contentBlock>
  <contentBlock page="0" id="i-4f69bdbc8c26f3cb">
    <textBlock id="i-5ea561fd9d494f02">Fru talman! Det är klart att jag tycker att det är viktigt, inte bara att ha lärare, utan också att ha bra lärare. Jag tillhör dem som t.o.m. är beredda att gå så långt som att säga att det inte finns något instrument för statens påverkan av skolan som är så betydelsefullt som att förse skolan med lärare av hög kvalitet. Det är statens främsta garant för att skolan skall bli sådan som vi bl.a. i denna kammare förväntar oss att den skall vara.</textBlock>
  </contentBlock>
  <contentBlock page="0" id="i-344adfde677d88ae">
    <textBlock id="i-675ebbb629f560fc">Som kammaren vet förbereder regeringen en ny lärarutbildning att introduceras parallellt med den gamla för högstadiets lärare, eller för grundskolans s.k. senarelärare. I anslutning till att denna utbildning introduceras finns det anledning att återkomma till hela frågan om dimensioneringen av lärarutbildningen, inte bara för just denna lärarkategori. Får jag därtill emellertid lägga att lika viktigt som det är att se till att vi utbildar många och bra lärare är det att se till att de lärare som faktiskt redan finns i skolan känner sådan stimulans och utmaning i sitt arbete, att de är beredda att fortsätta sitt yrke till gagn för sina elever. Sett över riket som helhet är det på tok för många lärare i dag som säger att de inte ids fortsätta i skolan därför att de tidigare inte har känt den uppmuntran och den stimulans som ett gott yrkesresultat kräver.</textBlock>
  </contentBlock>
  <contentBlock page="0" id="i-5cd3a9e227bf782b">
    <textBlock id="i-73a041d4ddebccd5">Anf. 215 EWA HEDKVIST PETERSEN</textBlock>
    <textBlock id="i-3b0820d97ba38f65">(s):</textBlock>
  </contentBlock>
  <contentBlock page="0" id="i-181394d2cb7ad6bc">
    <textBlock id="i-dc6d484b4336e294">Fru talman! Jag tycker att det är väldigt bra att utbildningsministern betonar hur viktigt det är att vi har många behöriga lärare. Detta måste också gälla Norrbottens inland. Det finns många sätt att se till att det blir så. Ett sätt är att lägga lärarutbildningen så nära dessa kommuner som möjligt. Ett annat sätt är att stimulera distansutbildning.</textBlock>
  </contentBlock>
  <contentBlock page="0" id="i-f4c889a26fa1a026">
    <textBlock id="i-1509162557d3c083">Jag kan ge ett exempel. Nu gör högskolan i Luleå så att man till våren lägger ut på distansstudier 30</textBlock>
    <textBlock id="i-f40ed12d1568b24b">platser i östra Norrbotten. Till dessa 30 platser är det 141 sökande. Det är alltså väldigt många som vill bli lärare. Här finns möjligheter. Och jag hoppas verkligen att regeringen beaktar den vilja som finns i Norrbottens kommuner att få en lärarutbildning i närheten och ser till att man får många välutbildade lärare i dessa kommuner. Här kan regeringen hjälpa till genom att se till att det blir en lokalisering av lärarutbildningen, så att den ligger så nära kommunerna som möjligt. Då kan vi också ge fortbildning till de lärare som redan finns i yrket.</textBlock>
  </contentBlock>
  <contentBlock page="0" id="i-bb96bbdfa8d29f45">
    <textBlock id="i-6e559534fe4b5896">Anf. 216 Utbildningsminister PER UNCKEL</textBlock>
    <textBlock id="i-887c2003651f91b9">(m):</textBlock>
  </contentBlock>
  <contentBlock page="0" id="i-a506610e88cdff33">
    <textBlock id="i-99ed363c8a38e1b6">Fru talman! Jag kan försäkra att regeringen inte kommer att lämna någon möda sparad för att ta reda på vad som behöver göras för att den svenska skolan inte bara skall bli bäst i världen utan också ha världens bästa lärare.</textBlock>
  </contentBlock>
  <contentBlock page="0" id="i-30ea043a71ca4612">
    <textBlock id="i-bebb3c1c9124b6c0">Anf. 217 EWA HEDKVIST PETERSEN</textBlock>
    <textBlock id="i-253e59264ab1b0a8">(s):</textBlock>
  </contentBlock>
  <contentBlock page="0" id="i-1ba25e702852419f">
    <textBlock id="i-0da86e90e66b060d">Fru talman! Att vi har många bra lärare är viktigt för hela landet. Jag har fortfarande inte fått reaktion på det jag säger om närheten till lärarutbildningen. Det är klart att man kan lägga lärarutbildning litet varstans i landet, men när det gäller att rekrytera lärare vet vi att det i Norrbotten finns väldigt många vuxna som vill bli lärare. Skall vuxna kunna utbilda sig till lärare måste de ha en lärarutbildning i närheten. De måste alltså kunna utbilda sig fastän de har etablerat sig med familj, ekonomiska utfästelser och barn. Man måste alltså se till att det finns en utbildning i närheten. I Luleå i Norrbotten har vi bara lärarutbildning för årskurserna 1--7, inte för högstadiet.</textBlock>
  </contentBlock>
  <contentBlock page="0" id="i-889f62813b5e5e90">
    <textBlock id="i-923ccaead6b7f916">Jag skulle vilja fråga utbildningsministern om han är införstådd med vikten av att vi får lärarutbildning som ligger nära dessa kommuner, så att vuxna kan utbilda sig till lärare.</textBlock>
  </contentBlock>
  <contentBlock page="0" id="i-2f50af25aba3cdb9">
    <textBlock id="i-ef86d9f40b5812ae">Anf. 218 Utbildningsminister PER UNCKEL</textBlock>
    <textBlock id="i-8327a340e8e36a97">(m):</textBlock>
  </contentBlock>
  <contentBlock page="0" id="i-08f2b34cf31258a1">
    <textBlock id="i-c0811fd68e3766bb">Fru talman! Får jag som avslutning på denna debatt för min del säga att jag är medveten om behovet av att lokalisera lärarutbildning i rimlig närhet till de framtida lärarkandidaterna. Jag vill samtidigt säga att jag ser ett egenvärde i att hålla samman lärarutbildningen på någorlunda stora utbildningsenheter, varför jag tror mera på utvecklad, decentraliserad utbildning och distansundervisning än etablering av helt nya lärarutbildningsanstalter.</textBlock>
  </contentBlock>
  <contentBlock page="0" id="i-f2cdd75294c1378b">
    <textBlock id="i-707a26fefc66cfd3">Anf. 219 EWA HEDKVIST PETERSEN</textBlock>
    <textBlock id="i-5c2161c3a43b1c18">(s):</textBlock>
  </contentBlock>
  <contentBlock page="0" id="i-72b43f62bb8e10c5">
    <textBlock id="i-5017b84c7fba2c7f">Fru talman! Vi bedriver i dag distansutbildning av lärare från högskolan i Luleå. Mellan Luleå och</textBlock>
    <textBlock id="i-c6f426fca55dade8">Kiruna är det 40 mil, så vi har väldigt stora avstånd att arbeta med.</textBlock>
  </contentBlock>
  <contentBlock page="0" id="i-6d32b6ed30f38ea8">
    <textBlock id="i-4db511498fe31e20">Utbildningsutskottet behandlade frågor om lärarutbildning i våras, och då handlade det också om dimensionering och lokalisering. Då sade utbildningsutskottet att regeringen har möjlighet att återkomma med förslag om lärarutbildning på nya orter. I dag finns alltså ingen utbildning för lärare för årskurserna 4--9 på högstadiet nord om</textBlock>
    <textBlock id="i-4eb8280ceb41c166">Umeå. Från Umeå till Kiruna är det 65 mil. Det är alltså väldigt stora avstånd det handlar om.</textBlock>
  </contentBlock>
  <contentBlock page="0" id="i-97347580716db0ca">
    <textBlock id="i-be8d04b247ca7182">Jag vill än en gång fråga utbildningsministern om han är beredd att verka för att vi kan tillämpa den närhetsprincip som vi vet innebär att vi får fler utbildade lärare, färre obehöriga lärare, bättre utbildning och kan jobba vidare med strukturomvandlingen i Norrbotten.</textBlock>
  </contentBlock>
  <contentBlock page="0" id="i-cc17d07762ea99dc">
    <textBlock id="i-68cc5c94cb19ba4c">Överläggningen var härmed avslutad.</textBlock>
  </contentBlock>
  <contentBlock page="0" id="i-05a2b1d6f624c50d">
    <textBlock id="i-aacb764dcf0eff61">31 § Svar på fråga1991/92:82 om ny en studiemedelsutredning</textBlock>
  </contentBlock>
  <contentBlock page="0" id="i-f495a29d02686865">
    <textBlock id="i-2c22b9cbb630c00a">Anf. 220 Utbildningsminister PER UNCKEL</textBlock>
    <textBlock id="i-c256985f7afcb1c3">(m):</textBlock>
  </contentBlock>
  <contentBlock page="0" id="i-1a0d955da21aa3fc">
    <textBlock id="i-0e8f3416d45fdf0b">Fru talman! Lena Öhrsvik har frågat mig om vilka skäl regeringen har för sin bedömning om behovet av en ny studiemedelsutredning.</textBlock>
  </contentBlock>
  <contentBlock page="0" id="i-3e1a0079a69d00fe">
    <textBlock id="i-5c11f88d84911d31">Det nuvarande studiemedelssystemet har varit i kraft sedan den 1 januari 1989. I vissa väsentliga hänseenden har det mött kritik som enligt min mening bör tas på allvar. Jag tänker då bl.a. på frågor rörande fribeloppsgränser för rätt till studiemedel och frågor rörande återbetalningen.</textBlock>
    <textBlock id="i-401a0a3a11e264b6">Från centerpartiet och kristdemokratiska samhällspartiet har i olika sammanhang rests förslag om införande av ett studielönesystem. Den s.k. Finvuxutredningen (Dir. 1990:2) har i sitt betänkande (1991:65) Ett samordnat vuxenstudiestöd lämnat förslag om bl.a.</textBlock>
    <textBlock id="i-6933817d3eafcb1d">samordning av nuvarande vuxenstudiestöd och utbildningsbidrag. Jag finner det vara av intresse att få närmare belyst om även studiemedlen kunde inordnas i ett samordnat system. Sammantaget finner jag således att många skäl talar för att studiefinansieringssystemet på nytt ses över. I vilka former en sådan översyn skall ske är jag för dagen emellertid inte beredd att svara på.</textBlock>
  </contentBlock>
  <contentBlock page="0" id="i-57216a7190bb585a">
    <textBlock id="i-e57b0f4150699401">Anf. 221 LENA ÖHRSVIK (s):</textBlock>
  </contentBlock>
  <contentBlock page="0" id="i-7331d5bfb09396ca">
    <textBlock id="i-98c252da9a4a3437">Fru talman! Frågan är föranledd av en intervju i</textBlock>
    <textBlock id="i-99420de4db6393c6">Dagens Nyheter, där enbart studiemedelssystemet nämndes. Det har ju utretts vid flera tillfällen, och jag har själv varit med vid några av dem.</textBlock>
  </contentBlock>
  <contentBlock page="0" id="i-e8ae057515653e9b">
    <textBlock id="i-da90d8115d401548">De regler som vi nu har har gällt ungefär ett år efter de justeringar som riksdagen gjorde av bl.a.</textBlock>
    <textBlock id="i-84844bf264678623">fribeloppen. Intresset för att ta nya studielån har ökat trots den negativa debatt som pågår. Antalet ansökningar i höst var 17 % större än tidigare. Men svaret här var något helt annat. Det handlar om studiefinansieringssystemet. Här nämns helt andra skäl än de som angavs i tidningsintervjun.</textBlock>
    <textBlock id="i-23b82abba028c5bb">Finvuxutredningen var ju ett resultat av en riksdagsbeställning. Vi ville ha en bättre samordning, ett bättre studiestöd för vuxna, som skulle få möjlighet att så att säga ta igen litet av det som ungdomarna i dag får.</textBlock>
  </contentBlock>
  <contentBlock page="0" id="i-6d4d4ecbc5f9e50d">
    <textBlock id="i-0404c500356d3bc5">Jag hade också hoppats att få se ett förslag om större samordning, så jag var faktiskt inte negativ till den delen av svaret. Men problemet är att frågan om just de vuxnas studiefinansiering kommer att skjutas ytterligare på framtiden om man skall ta in hela det stora perspektivet. En ny utredning förutsätter ju att man har tillgång till en utvärdering av t.ex. återbetalningssystemet, som bara har funnits ett och ett halvt år med återbetalningar enligt det nya systemet.</textBlock>
  </contentBlock>
  <contentBlock page="0" id="i-e6df6b23cdf6f28b">
    <textBlock id="i-b03d9038bd5c6ec5">Min oro gäller alltså de vuxnas studiefinansiering.</textBlock>
    <textBlock id="i-468f95519f004763">Jag skulle gärna vilja ha ett löfte av utbildningsministern, att en ny översyn och en bättre samordning inte kommer att innebära att frågan om de vuxnas studiefinansiering skjuts på framtiden.</textBlock>
  </contentBlock>
  <contentBlock page="0" id="i-ebf6544e9590bebd">
    <textBlock id="i-322bb6189e2d8b7b">Anf. 222 Utbildningsminister PER UNCKEL</textBlock>
    <textBlock id="i-5c22f4e40c2aa377">(m):</textBlock>
  </contentBlock>
  <contentBlock page="0" id="i-b7143e844e017eca">
    <textBlock id="i-5a4eb9c41e6743ea">Fru talman! Lena Öhrsvik kan vara övertygad om att denna regering inte avser att dra fötterna efter sig utan arbetar snabbt och effektivt. Vi kommer att lägga fram förslag i exakt den ordning som motiveras av färdiga förslag som är väl underbyggda.</textBlock>
  </contentBlock>
  <contentBlock page="0" id="i-6a61ef3ca7b4fb3b">
    <textBlock id="i-9be0cba9810cc538">Som framgick av mitt svar finns det ett antal trådar i det studiefinansieringsförslag som jag nu tänker be några visa män eller kvinnor att titta på. Dels handlar det om en samordning med</textBlock>
    <textBlock id="i-60b1c61f008a2ed5">Finvuxutredningens förslag, dels finns i det studiefinansieringssystem som först och främst vänder sig till unga studerande på universitet och högskolor ett antal enligt min mening underliga felsignaler. Jag skulle vilja ha ett studiefinansieringssystem där man i litet högre grad än för närvarande premierar hårt arbete och slit, ett studiefinansieringssystem som dessutom säkerställer att man faktiskt inte skall behöva gå genom hela livet skuldsatt till följd av sina studier.</textBlock>
    <textBlock id="i-d5c60c83e109a182">Min ambition är att allt det som jag avser be de vise männen eller kvinnorna att titta på skall vara färdigutrett före halvårsskiftet 1992. Därefter ankommer det på förslagens karaktär att påvisa hur fort ett förslag kan föreläggas riksdagen.</textBlock>
  </contentBlock>
  <contentBlock page="0" id="i-b95c6cb4cccb26ee"/>
  <contentBlock page="0" id="i-7994bc1c29278f83">
    <textBlock id="i-0d9165554a621219">Anf. 223 LENA ÖHRSVIK (s):</textBlock>
  </contentBlock>
  <contentBlock page="0" id="i-64d2ab00e5055da2">
    <textBlock id="i-d29d5a5dc1097c1b">Fru talman! Jag hoppas att vi skall slippa flera felsignaler från utbildningsministern, som bara talar om studiemedelsystemet och inte om hela studiefinansieringssystemet. Jag vill påminna om att riksdagen var helt enig om målet med studiemedelssystemet. Det skall vara generellt. Det skall vara neutralt i förhållande till olika utbildningar och inte ha för mycket av behovsprövningar, t.ex. beträffande föräldrarnas ekonomi. Det skall stå i samklang med den allmänna fördelningspolitiken.</textBlock>
  </contentBlock>
  <contentBlock page="0" id="i-c79b35aa8f2ca52b">
    <textBlock id="i-87c05248e9821d8b">Jag tycker inte att vi skall bära skulden med oss hela livet. Det är inte heller avsikten med det nuvarande systemet. För att kunna gå vidare måste man ha en utvärdering. Vi har väldigt kort tid på oss. De siffror som har angivits i debatten har varit ganska osakliga. Jag tycker att man bör ha en grund att stå på. Skall man tolka detta så att CSNs arbete med studiemedelsystemet skall upphöra?</textBlock>
  </contentBlock>
  <contentBlock page="0" id="i-a78de6d7df879497">
    <textBlock id="i-93174158862bf933">Anf. 224 Utbildningsminister PER UNCKEL</textBlock>
    <textBlock id="i-139bbc66a2b0c263">(m):</textBlock>
  </contentBlock>
  <contentBlock page="0" id="i-b743bf3a51b4dd83">
    <textBlock id="i-c6d2a6caee9f876e">Fru talman! Jag tror att det finns goda förutsättningar för att från CSNs rika erfarenheter och kunskap kunna under den kommande våren ösa till den utredning och översyn som jag hoppas skall vara klar till halvårsskiftet. Enligt vad jag har erfarit finns det inom CSN åtskilliga tankar på förändringar, som skulle kunna skapa en rationellare ordning och rätta till en del av de felsignaler som jag menar att det nuvarande studiefinansieringssystemet skickar ut.</textBlock>
  </contentBlock>
  <contentBlock page="0" id="i-aec4b45672081573">
    <textBlock id="i-7d3a41778d884f89">Anf. 225 LENA ÖHRSVIK (s):</textBlock>
  </contentBlock>
  <contentBlock page="0" id="i-fe2ef5999c4d6d22">
    <textBlock id="i-9c90a1c935876b8f">Fru talman! Jag tackar särskilt för att utbildningsministern talar om hela studiefinansieringssystemet och kommer att göra så också i fortsättningen. De vuxna har sin givna plats i detta sammanhang också för framtiden, eftersom de utgör en eftersatt grupp. Väldigt många vuxna har ännu i dag inte genomgått nioårig grundskola.</textBlock>
  </contentBlock>
  <contentBlock page="0" id="i-81aa36c36f6ab53e">
    <textBlock id="i-86190fff2985f240">Överläggningen var härmed avslutad.</textBlock>
  </contentBlock>
  <contentBlock page="0" id="i-d2dbb3c1bd4da144">
    <textBlock id="i-f650c4e47b3e5ae9">32 § Svar på fråga  1991/92:83 om mikrofilmningen av affischer</textBlock>
  </contentBlock>
  <contentBlock page="0" id="i-6cfba6946528176f">
    <textBlock id="i-47de78359d9e962c">Anf. 226 Utbildningsminister PER UNCKEL</textBlock>
    <textBlock id="i-0042d02cf189ea0d">(m):</textBlock>
  </contentBlock>
  <contentBlock page="0" id="i-4e810d8b8c0fa0a3">
    <textBlock id="i-738815eb00bc1e10">Fru talman! Lena Öhrsvik har i en fråga ställd till kulturministern efterhört om regeringen är beredd att medverka till en fortsatt mikrofilmning av</textBlock>
    <textBlock id="i-d23b0d6a71e19220">Kungl. bibliotekets affischsamling.</textBlock>
  </contentBlock>
  <contentBlock page="0" id="i-388f94caf1382c32">
    <textBlock id="i-44348eb32b4af821">Frågan har överlämnats till mig för besvarande.</textBlock>
  </contentBlock>
  <contentBlock page="0" id="i-58761d8d1832e4e1">
    <textBlock id="i-1b0490f0a4d52cfe">Kungl. biblioteket erhöll i december 1985 375 000</textBlock>
    <textBlock id="i-627e5fab5a0e68ec">kr. för att mikrofilma ca 17 000 politiska affischer, som ur forskningssynpunkt var starkt efterfrågade och därför utsatta för hårt slitage.</textBlock>
  </contentBlock>
  <contentBlock page="0" id="i-097ce2d7bfbc541e">
    <textBlock id="i-138d8f83c02f3adb">Filmningen, som bl.a. ur metodsynpunkt kan betraktas som ett pilotprojekt, är nu slutförd. Det ankommer på Kungl. biblioteket att med utgångspunkt i det slutförda projektet överväga huruvida även bibliotekets övriga affischsamlingar eller delar därav bör mikrofilmas. Sådana förslag kan i så fall föras fram i den fördjupade anslagsframställningen till regeringen hösten 1992</textBlock>
    <textBlock id="i-9e1f310b0ff1142c">inför nästa treårsperiod, som utgörs av budgetåren</textBlock>
    <textBlock id="i-bbd837073c19e1e8">1993/94--1995/96.</textBlock>
  </contentBlock>
  <contentBlock page="0" id="i-a959082ead6448c6">
    <textBlock id="i-51abc5445fe94bab">Anf. 227 LENA ÖHRSVIK (s):</textBlock>
  </contentBlock>
  <contentBlock page="0" id="i-9183e0759e924a8f">
    <textBlock id="i-21382b7fb2b9faa6">Fru talman! Min fråga är föranledd av att jag skulle vilja väcka regeringens intresse för denna filmning av affischer, som är väldigt unik. Vi tillämpar en unik teknik, som samtidigt ger arbete åt arbetshandikappade. Vi kan på detta sätt bevara en stor och viktig kulturskatt.</textBlock>
  </contentBlock>
  <contentBlock page="0" id="i-470b767748e3cf47">
    <textBlock id="i-72f968a54c7d3f81">Jag skulle vilja höra om det finns ett intresse hos regeringen för att på detta sätt slå flera flugor i en smäll genom att utveckla och utnyttja en unik teknik -- stora investeringar har gjorts -- samtidigt som man kan bevara mycket av historien till eftervärlden och ge kvalificerade arbetsuppgifter åt våra arbetshandikappade. Jag är emellertid medveten om att det är en budgetfråga. Men det är också viktigt att vara litet effektiv och försöka lösa flera frågor på en gång.</textBlock>
  </contentBlock>
  <contentBlock page="0" id="i-b62d822abe0434e4">
    <textBlock id="i-515d77a92bd0c13a">Anf. 228 Utbildningsminister PER UNCKEL</textBlock>
    <textBlock id="i-b6bcc5e7a8e66572">(m):</textBlock>
  </contentBlock>
  <contentBlock page="0" id="i-63d2b7be09575f01">
    <textBlock id="i-37baeb9d4a595331">Fru talman! Jag vågar i denna fråga inte uttala mig om hela regeringens intresse. Men mitt intresse är väckt. Lena Öhrsvik har lyckats fästa min uppmärksamhet på ett område som jag tycker är fascinerande. Inte minst har jag lärt mig åtskilligt genom att ta del av en del av det som har filmats redan tidigare. Det har givit mig en repetitionskurs i Sveriges politiska affischhistoria. Intresset finns alltså. Sedan får vi återkomma och se om budgetmedel kan anslås vid den tidpunkt som jag tidigare nämnde.</textBlock>
  </contentBlock>
  <contentBlock page="0" id="i-ae67e808ebf36643">
    <textBlock id="i-33f2c7c224e3c3ac">Anf. 229 LENA ÖHRSVIK (s):</textBlock>
  </contentBlock>
  <contentBlock page="0" id="i-3a61445b8ce2241f">
    <textBlock id="i-cf0ab0514d318070">Fru talman! Jag tackar för intresset. Just frågeinstitutet kan användas för att lyfta fram saker som vi är bra på ute i landet och som kan ha stor betydelse för hela riket i framtiden.</textBlock>
  </contentBlock>
  <contentBlock page="0" id="i-ce3b4aab7bc1b02d">
    <textBlock id="i-23a3b40d23697c72">Överläggningen var härmed avslutad.</textBlock>
  </contentBlock>
  <contentBlock page="0" id="i-7c9c993689c15533">
    <textBlock id="i-415c921da51d45d1">33 § Svar på fråga  1991/92:93 om bidrag till upprustning av friskolors lokaler</textBlock>
  </contentBlock>
  <contentBlock page="0" id="i-5ca2d448854c5fb3">
    <textBlock id="i-c5074f5cc01b74fb">Anf. 230 Statsrådet BEATRICE ASK (m):</textBlock>
  </contentBlock>
  <contentBlock page="0" id="i-51295dbdc553919e">
    <textBlock id="i-b41c6bd176603bdf">Fru talman! Ylva Annerstedt har frågat mig om det är regeringens avsikt att också friskolor skall få söka stimulansbidrag för upprustning av skollokaler.</textBlock>
  </contentBlock>
  <contentBlock page="0" id="i-8ef9653837d171e3">
    <textBlock id="i-2add0efa73a20149">Förordningen om stimulansbidrag till förbättringar av den fysiska miljön i skolorna grundar sig på riksdagens beslut med anledning av propositionen om kommunalt huvudmannaskap för lärare, skolledare, biträdande skolledare och syofunktionärer samt 1991 års budgetproposition.</textBlock>
    <textBlock id="i-d7fea76b0558a5ae">Enligt riksdagens beslut ställs stimulansbidraget till kommunernas förfogande.</textBlock>
  </contentBlock>
  <contentBlock page="0" id="i-b5e75cf2d643392d">
    <textBlock id="i-69519373b24abc32">Regeringen har i höst lämnat en proposition</textBlock>
    <textBlock id="i-4d40c408e1b909d0">(1991/92:10) om statsbidrag till förbättringar av den fysiska miljön i skolorna, vari föreslås att stimulansbidrag till investeringar tidigareläggs. I</textBlock>
    <textBlock id="i-0bf3871f2f41f43a">detta sammanhang har en motion lämnats till riksdagen om att även fristående skolor skall kunna få statsbidrag för upprustning av skollokaler.</textBlock>
    <textBlock id="i-3d46121f9ed93fc4">Riksdagen får således tillfälle att pröva denna fråga i samband med behandlingen av nämnda proposition.</textBlock>
  </contentBlock>
  <contentBlock page="0" id="i-1c22bf6d4dc779e5">
    <textBlock id="i-106b7a59c370e448">Jag tycker att det vore positivt om riksdagen i detta sammanhang gav fristående skolor möjlighet att få del av dessa stimulansbidrag.</textBlock>
  </contentBlock>
  <contentBlock page="0" id="i-f9ca7c6e51c8215a">
    <textBlock id="i-f88eb2833cdda015">Anf. 231 YLVA ANNERSTEDT (fp):</textBlock>
  </contentBlock>
  <contentBlock page="0" id="i-f809dc3da461387f">
    <textBlock id="i-6db26928dfb41500">Fru talman! Jag tackar för svaret med den positiva meningsyttringen från statsrådet.</textBlock>
    <textBlock id="i-f62d79b52831c8a0">Renoveringsbehoven i skolorna är väl kända. Det statliga stimulansbidraget till en upprustning är välbehövligt. Också den långsiktighet som finns i bidraget är att tacka och ta emot av kommunerna, som ju kan planera på ett bättre sätt när de vet att de har detta att rätta sig efter under en period framöver.</textBlock>
  </contentBlock>
  <contentBlock page="0" id="i-f4f70af6fa2f7f4b">
    <textBlock id="i-74486d04d96e7ff8">Det är oerhört angeläget att våra barn i skolorna tillförsäkras en stimulerande inlärningsmiljö. Det gäller både den fysiska och den psykiska miljön.</textBlock>
    <textBlock id="i-e6825d0aa2a8d035">Den fysiska miljön som vi talar om här i dag är viktig dels därför att den lär barnen att vårda en vacker miljö, dels därför att en sådan miljö stimulerar barns fantasi och kreativitet. Man skall inte inbilla sig att miljön i skolor där putsen faller ned och där korridorerna är nerklottrade stimulerar till kreativa tankar hos vare sig elever eller lärare. Därför är det utmärkt att vi får ett sådant här stimulansbidrag. Men det skall komma även barnen i friskolorna till del. Det tycker jag är angeläget att understryka. Det finns nämligen indikationer på att kommunerna i detta läge inte alls prioriterar något annat än de egna lokalerna.</textBlock>
    <textBlock id="i-a477e0aee3a2a328">Därför vill jag fråga om statsrådet tänker göra några uttalanden i den riktning som detta svar indikerar.</textBlock>
  </contentBlock>
  <contentBlock page="0" id="i-384845efa0cf99b2">
    <textBlock id="i-0010287ca255e58e">Anf. 232 Statsrådet BEATRICE ASK (m):</textBlock>
  </contentBlock>
  <contentBlock page="0" id="i-afba90b97db1ab32">
    <textBlock id="i-5d46c4138a53d4d2">Fru talman! Jag vill först beröra vad Ylva</textBlock>
    <textBlock id="i-a64169a74d3aba16">Annerstedt sade om skolmiljöer i allmänhet.</textBlock>
    <textBlock id="i-5d233e83b42d335b">Betydelsen av att ha bra skolmiljöer är väl känd.</textBlock>
    <textBlock id="i-fe37203760d87be7">Det finns många problem i våra skolor. Jag vill påstå att de flesta kommuner i alla fall har kommit i gång med arbetet för att göra någonting åt detta.</textBlock>
    <textBlock id="i-75ff07f5dabbf54f">Jag tror att vi på några års sikt kommer att ha en betydligt bättre situation än i dag.</textBlock>
  </contentBlock>
  <contentBlock page="0" id="i-773c9dffdfd8da5c">
    <textBlock id="i-2f3a05a64bb54d62">För de fristående skolornas del är det inte direkt så att taken ramlar in. Men många av dessa skolor har på grund av orättvisa ekonomiska villkor haft svårt att kontinuerligt renovera sina fastigheter och hålla den standard som vi önskar i skollokalerna. Ur den aspekten är det väsentligt att även fristående skolor får del av de medel som ställs till förfogande. Det är ganska naturligt i och för sig att kommunerna inte går in och rustar i privata byggnader som det ju ofta är fråga om. Men de medel som på detta sätt ställs till förfogande, bl.a. av sysselsättningspolitiska skäl, skall kunna ges på ett rättvisst sätt. Vem som är en skolas huvudman skall inte få avgöra om skolan får del av medlen.</textBlock>
  </contentBlock>
  <contentBlock page="0" id="i-8b6e9c30d53d037d">
    <textBlock id="i-4eebdc09ddd59561">I den allmänna debatten kommer jag i enlighet med regeringsdeklarationen att prata om vikten av att fristående skolor behandlas på samma sätt som offentliga skolor.</textBlock>
  </contentBlock>
  <contentBlock page="0" id="i-5b86f5f50da53ca3">
    <textBlock id="i-6f0900b7e1a03da0">Anf. 233 YLVA ANNERSTEDT (fp):</textBlock>
  </contentBlock>
  <contentBlock page="0" id="i-2b780cdff033f3d6">
    <textBlock id="i-b9525881cd5ca36d">Fru talman! Det är mycket positivt att statsrådet</textBlock>
    <textBlock id="i-25f71a05d44263dd">Beatrice Ask gör sådana uttalanden här i denna talarstol.</textBlock>
  </contentBlock>
  <contentBlock page="0" id="i-ea68ebdb3b11ad26">
    <textBlock id="i-458d20ac88f1e8e9">De fristående skolorna har under så många år varit missgynnade när det gäller statsbidrag. Dessa skolor ligger långt efter. De har gjort stora insatser för att hålla jämna steg och för att ge sina elever en stimulerande inlärningsmiljö. De befinner sig i dag i den situationen att de har fått prioritera läromedel och andra pedagogiska insatser framför att renovera sina lokaler. Därför är det oerhört viktigt att de inte halkar efter också när det gäller att få del av stimulansbidraget.</textBlock>
  </contentBlock>
  <contentBlock page="0" id="i-a142aa7840801494">
    <textBlock id="i-bd64c00a21ad26a4">Överläggningen var härmed avslutad.</textBlock>
  </contentBlock>
  <contentBlock page="0" id="i-043125a5cd4dccff">
    <textBlock id="i-739ea75becdba878">34 § Svar på fråga  1991/92:61 om skatteutjämningsavgiften</textBlock>
  </contentBlock>
  <contentBlock page="0" id="i-3161941616513034">
    <textBlock id="i-db1ed77296f61060">Anf. 234 Finansminister ANNE WIBBLE</textBlock>
  </contentBlock>
  <contentBlock page="0" id="i-b5959d0aa88931d2">
    <textBlock id="i-50bf9520df66aedd">Fru talman! Inger Lundberg har frågat statsrådet</textBlock>
    <textBlock id="i-41a16c9048f2c5a6">Lundgren om innebörden av regeringens avsikt att avveckla den särskilda skatteutjämningsavgiften.</textBlock>
  </contentBlock>
  <contentBlock page="0" id="i-e6b322b5387213bb">
    <textBlock id="i-316bd7a120d6c6cf">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-0bd50671cac2d8e9">
    <textBlock id="i-65ba0930e0b74677">Kommunalekonomiska kommittén har fått i uppdrag att utforma ett nytt system för statens bidrag till kommuner och landsting. Enligt direktiven bör bidragen göras mer generella och rättvisa. Bl.a. ingår att överväga hur ett framtida skatteutjämningssystem bör vara uppbyggt.</textBlock>
    <textBlock id="i-099ab92343c9239b">Kommittén kommer att presentera sitt betänkande om ungefär en månad.</textBlock>
  </contentBlock>
  <contentBlock page="0" id="i-5bc203d733a41b7d">
    <textBlock id="i-3912dd606ecefcc9">Efter remissbehandlingen kommer regeringen att ta ställning till hur det framtida statsbidragssystemet bör utformas. Det är min ambition att förslaget skall kunna utformas så att det blir mindre av rundgång av bidrag och avgifter mellan stat och kommuner. Pengarna bör således i huvudsak gå från staten till kommunerna.</textBlock>
  </contentBlock>
  <contentBlock page="0" id="i-3b58a67056a802c8">
    <textBlock id="i-abc5849d70ed4c7a">Samtidigt måste en ytterligare utjämning av kommunalskatterna eftersträvas. Detta bör kunna uppnås genom utformningen av de allmänna kriterierna för statsbidragen i stället för dagens system med en särskild skatteutjämningsavgift. Jag utgår ifrån att de förslag kommittén kommer att presentera ger regeringen underlag för att bedöma hur den särskilda skatteutjämningsavgiften kan tas bort.</textBlock>
  </contentBlock>
  <contentBlock page="0" id="i-497ac02b5629f499">
    <textBlock id="i-e86968f9057fbf43">Anf. 235 INGER LUNDBERG (s):</textBlock>
  </contentBlock>
  <contentBlock page="0" id="i-51f4965746cfc691">
    <textBlock id="i-934a426367584232">Fru talman! Jag tror att väldigt många blev besvikna, när de såg att det enda konkreta regeringen hade att säga till kommunerna i samband med regeringsdeklarationen var att Robin</textBlock>
    <textBlock id="i-19125a6812f59e57">Hood-skatten skall bort. Väldigt många kommuner har det nu oerhört jobbigt ekonomiskt. De är oroliga för att de inte klarar sin äldreomsorg. De har inte fått det lättare i dag, när de har fått besked om besparingar på mellan 5 och 10 miljarder 1993, vilket faktiskt motsvarar drygt 1 kr. eller bortåt 1:25</textBlock>
    <textBlock id="i-990a3fa74d8bbdc1">kr. i skatteuttag.</textBlock>
  </contentBlock>
  <contentBlock page="0" id="i-32828e649c194c0b">
    <textBlock id="i-fcbc1d4c182936e8">Skatteutjämningen är faktiskt avgörande för många kommuner. Den är avgörande för om hela Sverige skall leva. Om inte Ljusnarsberg, som har den högsta arbetslösheten utanför Norrbotten, hade haft skatteutjämning, hade man där i dag haft en kommunalskatt på 25 kr., fastän man har en oerhört god hushållning. Danderyd, där det bor människor som har gott om pengar, har 11:65 kr. i kommunalskatt. Danderydsborna skulle ha 7--8 kr.</textBlock>
    <textBlock id="i-c6fb8293687981ae">i kommunalskatt om inte Robin Hood-skatten funnes.</textBlock>
  </contentBlock>
  <contentBlock page="0" id="i-7266d217c368bc83">
    <textBlock id="i-0953749be8eb9086">I svaret skriver statsrådet igenting om hur man skall finansiera de 650 miljonerna. Det är emellertid viktigt att få ett besked om detta. Det är också viktigt att få veta vad diskussionen om en utjämning av kommunalskatten betyder. Är beskedet till danderydsborna att de kommer att få det relativt svårare och tuffare än de boende i Ljusnarsberg eller är beskedet det som Danderyds kommunalpolitiker har uppfattat?</textBlock>
  </contentBlock>
  <contentBlock page="0" id="i-cdd393a93b724805">
    <textBlock id="i-2b7d04e68d58006a">Anf. 236 Finansminister ANN WIBBLE</textBlock>
    <textBlock id="i-d27653a2bcbdbae9">(fp):</textBlock>
  </contentBlock>
  <contentBlock page="0" id="i-6c60c9ed2a99ed17">
    <textBlock id="i-c3c910a817d2961a">Fru talman! Jag ber först Inger Lundberg om ursäkt för att frågan flyttades ner på föredragningslistan. Det berodde på tidbrist.</textBlock>
  </contentBlock>
  <contentBlock page="0" id="i-f35c237186a74a02">
    <textBlock id="i-c2c0fa3ab5f08f9d">När det gäller Robin Hood-skatten har Inger</textBlock>
    <textBlock id="i-d59c94e7c6a3ff43">Lundberg och jag principiellt skilda åsikter. Jag är motståndare till denna skatt som jag tycker tas ut på felaktig grund, med Inger Lundberg uppenbarligen är anhängare av densamma.</textBlock>
  </contentBlock>
  <contentBlock page="0" id="i-9c0b6950999519e1">
    <textBlock id="i-8f93f0da5c7edba7">Min förhoppning är att det skatteutjämningssystem som vi skall få sedan kommunalekonomiska kommittéen har lagt fram sitt förslag och det varit föremål för remissbehandling -- en proposition skall komma till våren -- skall bli ett bättre skatteutjämningssystem, som gör det möjligt för de kommuner som i dag har en hög kommunal utdebitering att sänka den. Jag hoppas att kommittéen kommer att föreslå -- det är åtminstone uppgiften enligt direktiven -- stora förändringar så att kommunerna själva får använda pengarna på ett friare sätt. Man generaliserar statsbidragen och skapar bättre kriterier för det skatteutjämningssystem som skall komma så att det bättre tar hänsyn till de olika förutsättningarna i olika kommuner och landsting för att driva viktiga kommunala verksamheter såsom barnomsorg, äldreomsorg och sjukvård. Detta är ambitionen, och den överensstämmer väl med de utredningsdirektiv som gavs av den förra regeringen och som Inger Lundberg och jag borde kunna vara överens om.</textBlock>
  </contentBlock>
  <contentBlock page="0" id="i-eba636165a93624b">
    <textBlock id="i-dfc5b18df3afd147">När det gäller de konkreta förslagens utformning vill jag inte säga mer i dag, eftersom de bygger på kommitténs förslag och på den remiss som därpå följer. Därefter kommer vi att få rikliga tillfällen att diskutera detta med anledning av en proposition som läggs fram under våren 1992.</textBlock>
  </contentBlock>
  <contentBlock page="0" id="i-de2ff9a8c49c90ab">
    <textBlock id="i-c5bdc7339113b616">Anf. 237 INGER LUNDBERG (s):</textBlock>
  </contentBlock>
  <contentBlock page="0" id="i-9997fc1cc405aa7e">
    <textBlock id="i-444aa482ac68a40d">Fru talman! Jag har full respekt för att statsråden har ett körigt schema. Det är bra att vi kan ta diskussionen nu.</textBlock>
  </contentBlock>
  <contentBlock page="0" id="i-84d1b2b318b4d554">
    <textBlock id="i-693ac515e4e88b5a">Det är tråkigt att statsrådet inte funderar litet mer över hur man kan åstadkomma utjämning i stället för att med ett enkelt hugg säga att vi avskaffar</textBlock>
    <textBlock id="i-784783650308fcc9">Robin Hood-avgiften. Statsrådet vet kanske att det inte gick så väldigt bra för sheriffen i</textBlock>
    <textBlock id="i-eb94e7a47600efb1">Sherwoodskogen. Man bör fundera litet grand över hur man skall åstadkomma utjämning, innan man går in och slaktar de instrument som faktiskt betyder utomordentligt mycket för de kommuner som har det jobbigt.</textBlock>
  </contentBlock>
  <contentBlock page="0" id="i-82edb4936490c765">
    <textBlock id="i-dea20efc983a63fe">Jag vill än en gång fråga: Hur skall de 650</textBlock>
    <textBlock id="i-8f780c433eff0766">miljonerna finansieras?</textBlock>
  </contentBlock>
  <contentBlock page="0" id="i-57efddf526c65abb">
    <textBlock id="i-516d7a32759890c7">Anf. 238 Finansminister ANN WIBBLE</textBlock>
    <textBlock id="i-c5f9548a0fba8d88">(fp):</textBlock>
  </contentBlock>
  <contentBlock page="0" id="i-15ff7ebb6bb385d9">
    <textBlock id="i-92e21f7897e48ca4">Fru talman! Jag kan bara konstatera att vi har olika åsikter. Jag anser att Robin Hood-skatten tas ut på ett felaktigt sätt och på en felaktig grund. Den bör därför avskaffas.</textBlock>
  </contentBlock>
  <contentBlock page="0" id="i-775e98cfea5f6f84">
    <textBlock id="i-8dc4d37cfe2f031f">Det är naturligtvis en oerhört viktig fråga hur hela förslaget om de kommunala statsbidragen skall finansieras. Den kommer att tas upp i samma proposition som jag nyss nämnde, nämligen den som beskriver och lägger fram förslag om hur de pengar som går från staten till kommuner och landsting över huvud taget skall hanteras. Däri ingår naturligtvis att finansiera de pengar som i dag kommer in genom Robin Hood-skatten. Dessutom ingår i det kommande förslaget en stor mängd andra förenklingar och förbättringar i systemet för statens bidrag till kommuner och landsting.</textBlock>
  </contentBlock>
  <contentBlock page="0" id="i-697bfcd2e576ee79">
    <textBlock id="i-650e899a81cce31e">Anf. 239 INGER LUNDBERG (s):</textBlock>
  </contentBlock>
  <contentBlock page="0" id="i-b5f47c2059898e15">
    <textBlock id="i-e90e04e13386ba98">Fru talman! Ett felaktigt sätt, sade finansministern.</textBlock>
    <textBlock id="i-5cc0a1ccdb22764a">Vad är det som är fel? Är det fel att de som har gott om pengar betalar mer och att de som har ont om pengar och dessutom mycket högre kostnader får pengar? Är inte detta ganska just? Är inte detta rättvisa?</textBlock>
  </contentBlock>
  <contentBlock page="0" id="i-de800c5cb825e3c1">
    <textBlock id="i-710aeafadc27b8b0">Jag vill också fråga finansministern: Har finansministern på allvar försökt sätta sig in i vilka oerhört stora kostnadsskillnader som finns mellan kommuner med en välbärgad befolkning och glesbygdskommuner och kommuner som har stora behov av t.ex. sysselsättningsinsatser?</textBlock>
  </contentBlock>
  <contentBlock page="0" id="i-1a1d4e9fa577b188">
    <textBlock id="i-cfb71ef59a96e81e">Överläggningen var härmed avslutad.</textBlock>
  </contentBlock>
  <contentBlock page="0" id="i-9958038a7e2d2109">
    <textBlock id="i-bb655ce37699d821">35 § Hänvisning av ärenden till utskott</textBlock>
  </contentBlock>
  <contentBlock page="0" id="i-3d90f75972ab24ad">
    <textBlock id="i-fc35a3a08b933cdf">Föredrogs och hänvisades</textBlock>
  </contentBlock>
  <contentBlock page="0" id="i-39b8be64a960b244">
    <textBlock id="i-8262fe256b8061a2">Propositionerna</textBlock>
  </contentBlock>
  <contentBlock page="0" id="i-829eef2b5e2cfa8d">
    <textBlock id="i-6d569c5106225b28">1991/92:39 till konstitutionsutskottet</textBlock>
  </contentBlock>
  <contentBlock page="0" id="i-959e60f0fb930d52">
    <textBlock id="i-5574b2ba73317c65">1991/92:40 till socialförsäkringsutskottet</textBlock>
  </contentBlock>
  <contentBlock page="0" id="i-c4ff604512e747f4">
    <textBlock id="i-dd2dbd2504497edc">1991/92:41 till försvarsutskottet</textBlock>
  </contentBlock>
  <contentBlock page="0" id="i-e85e28a3d0cca4e7">
    <textBlock id="i-7f6703af12611fc9">1991/92:47 till jordbruksutskottet</textBlock>
  </contentBlock>
  <contentBlock page="0" id="i-891156fcd0af9a58">
    <textBlock id="i-932742e005122fe3">1991/92:52 till justitieutskottet</textBlock>
  </contentBlock>
  <contentBlock page="0" id="i-6584937a81ed2470">
    <textBlock id="i-ccc7bcc2712b3406">1991/92:56 och 57 till bostadsutskottet</textBlock>
  </contentBlock>
  <contentBlock page="0" id="i-140756f227ae91fd">
    <textBlock id="i-0607d5bc41844cc6">1991/92:59 och 61 till socialutskottet</textBlock>
  </contentBlock>
  <contentBlock page="0" id="i-3e97f2f6ac0cb53a">
    <textBlock id="i-baf944ebfbf57c5d">1991/92:62 till skatteutskottet</textBlock>
  </contentBlock>
  <contentBlock page="0" id="i-6f21e7a4d71e5ef4">
    <textBlock id="i-c46f8e81dad03805">1991/92:65 till socialutskottet</textBlock>
  </contentBlock>
  <contentBlock page="0" id="i-2406d30c5008f1d8">
    <textBlock id="i-51e98229221350bd">Skrivelse</textBlock>
  </contentBlock>
  <contentBlock page="0" id="i-87b62fffad937818">
    <textBlock id="i-f87e69d4647f966b">1991/92:42 till utrikesutskottet</textBlock>
  </contentBlock>
  <contentBlock page="0" id="i-4108644a8ecbb1c2">
    <textBlock id="i-999e3cef22172f44">Redogörelse</textBlock>
  </contentBlock>
  <contentBlock page="0" id="i-efcca903218cf3c9">
    <textBlock id="i-f47d1af6491850b5">1991/92:5 till konstitutionsutskottet</textBlock>
  </contentBlock>
  <contentBlock page="0" id="i-8069d2356ac3d476">
    <textBlock id="i-7f31bc170987639a">Motionerna</textBlock>
  </contentBlock>
  <contentBlock page="0" id="i-0bb73d51b679bcea">
    <textBlock id="i-1954a27e3d13378f">1991/92:U2--U6 till utrikesutskottet</textBlock>
  </contentBlock>
  <contentBlock page="0" id="i-103e364d6c94fa5d">
    <textBlock id="i-c888fe5eff7d8759">36 § Förnyad bordläggning</textBlock>
  </contentBlock>
  <contentBlock page="0" id="i-da9d193a501cbfc4">
    <textBlock id="i-2407f2259d3e6dea">Föredrogs men bordlades åter</textBlock>
  </contentBlock>
  <contentBlock page="0" id="i-ca9926e76ac9fda0">
    <textBlock id="i-ef77235f61beb652">Konstitutionsutskottets betänkanden 1991/92:KU1</textBlock>
    <textBlock id="i-fd4163e813903f27">och KU2</textBlock>
  </contentBlock>
  <contentBlock page="0" id="i-46225c21e38ca2ba">
    <textBlock id="i-9c24d6db7d05ad5c">Skatteutskottets betänkande 1991/92:SkU2</textBlock>
  </contentBlock>
  <contentBlock page="0" id="i-c0073deaff2a2dee">
    <textBlock id="i-84ae04258fb30d32">Utrikesutskottets betänkande 1991/92:UU1</textBlock>
  </contentBlock>
  <contentBlock page="0" id="i-9d180618eaaf8c0b">
    <textBlock id="i-02601e5c8805158e">Kulturutskottets betänkanden 1991/92:KrU1--</textBlock>
    <textBlock id="i-7027cb5bb4ba338c">KrU3</textBlock>
  </contentBlock>
  <contentBlock page="0" id="i-512eb835e94f41b9">
    <textBlock id="i-684f314f8597f023">Utbildningsutskottets betänkanden</textBlock>
    <textBlock id="i-c3f25a2388550fcf">1991/92:UbU1--UbU3</textBlock>
  </contentBlock>
  <contentBlock page="0" id="i-5bf7fdefefd982bd">
    <textBlock id="i-84fffd257b106801">Jordbruksutskottets betänkanden 1991/92:JoU1</textBlock>
    <textBlock id="i-9ee3c561bc815e25">och JoU2</textBlock>
  </contentBlock>
  <contentBlock page="0" id="i-1b934e9ae59680ea">
    <textBlock id="i-bc4b34b561b06646">37 § Bordläggning</textBlock>
  </contentBlock>
  <contentBlock page="0" id="i-d74932892ab57a9a">
    <textBlock id="i-c7420ae442d011ab">Anmäldes och bordlades</textBlock>
  </contentBlock>
  <contentBlock page="0" id="i-ef48e67389aed2a4">
    <textBlock id="i-141841d1c69a690a">Propositionerna</textBlock>
  </contentBlock>
  <contentBlock page="0" id="i-8ff8603c7fc985d4">
    <textBlock id="i-39cc0d6efffc2a4e">1991/92:25 Förslag om tilläggsbudget I till statsbudgeten för budgetåret 1991/92</textBlock>
  </contentBlock>
  <contentBlock page="0" id="i-e5c9e3d73f12d243">
    <textBlock id="i-a0a577fd84f9ea10">1991/92:38 Inriktningen av den ekonomiska politiken</textBlock>
  </contentBlock>
  <contentBlock page="0" id="i-c179b907f4daf466">
    <textBlock id="i-eb6649273e1458d5">1991/92:44 Riktlinjer för den statliga fastighetsförvaltningen och ombildningen av byggnadsstyrelsen, m.m.</textBlock>
  </contentBlock>
  <contentBlock page="0" id="i-48dce35b1567c7cd">
    <textBlock id="i-131539943ad745ea">1991/92:45 Dubbelbeskattningsavtal mellan</textBlock>
    <textBlock id="i-207cf1d6f04ea4ef">Sverige och Singapore och mellan Sverige och</textBlock>
    <textBlock id="i-0230f12aa5f139a6">Republiken Korea</textBlock>
  </contentBlock>
  <contentBlock page="0" id="i-df4e95c70c3a7501">
    <textBlock id="i-d2524c4f4f52e3b3">1991/92:46 Överförande av frihetsberövade personer för vittnesförhör m.m. utomlands</textBlock>
  </contentBlock>
  <contentBlock page="0" id="i-7ab0c7ab34d6fa3b">
    <textBlock id="i-cd8bb2969f46191b">1991/92:49 Vissa frågor vid överföringen av verksamheten vid statens vattenfallsverk till aktiebolagsform</textBlock>
  </contentBlock>
  <contentBlock page="0" id="i-a1ece338949f8ae9">
    <textBlock id="i-44419c8f742592a8">1991/92:55 Ändring i prisinformationslagen</textBlock>
  </contentBlock>
  <contentBlock page="0" id="i-eebdec8f07fbf742">
    <textBlock id="i-9e6637e6802285bb">1991/92:63 Statlig garanti för ett lån till Första</textBlock>
    <textBlock id="i-59d89b61a51b94d1">Sparbanken</textBlock>
  </contentBlock>
  <contentBlock page="0" id="i-43c07684b95fd1bc">
    <textBlock id="i-e8f95367380efd79">1991/92:64 Upphävande av lagen (1989:990) om tillstånd till överlåtelse av skepp</textBlock>
  </contentBlock>
  <contentBlock page="0" id="i-e7ccfa23feffa358">
    <textBlock id="i-24e80a01bea639e5">Skrivelserna</textBlock>
  </contentBlock>
  <contentBlock page="0" id="i-578e286549b95a39">
    <textBlock id="i-76d973c308802a8b">1991/92:32 Hemlig teleavlyssning och hemlig teleövervakning vid förundersökning i brottmål under år 1990</textBlock>
  </contentBlock>
  <contentBlock page="0" id="i-8082ccea4e4ba005">
    <textBlock id="i-fc224d278fcb0ac9">1991/92:58 Ändring i regeringsformen med anledning av ett europeiskt ekonomiskt samarbetsområde</textBlock>
  </contentBlock>
  <contentBlock page="0" id="i-03218a41c53f399f">
    <textBlock id="i-2ec99a4b857bf242">Motionerna</textBlock>
  </contentBlock>
  <contentBlock page="0" id="i-11c333591d5722a6">
    <textBlock id="i-37b961f1c9d23e1a">med anledning av prop. 1991/92:18 Ändringar i försäkringsrörelselagen</textBlock>
  </contentBlock>
  <contentBlock page="0" id="i-72033454ba3a7a24">
    <textBlock id="i-345f301afb17fff5">1991/92:N4 av Rolf L Nilson m.fl. (v)</textBlock>
  </contentBlock>
  <contentBlock page="0" id="i-051bebb687530b35">
    <textBlock id="i-0624e9d1cd7632aa">med anledning av prop. 1991/92:34 Upphävande av lagen (1983:1053) om skatt på omsättning av vissa värdepapper</textBlock>
  </contentBlock>
  <contentBlock page="0" id="i-250a4ad8f174bfe6">
    <textBlock id="i-92dbcdeec8811023">1991/92:Sk2 av Lars Hedfors m.fl. (s)</textBlock>
  </contentBlock>
  <contentBlock page="0" id="i-8f31e7de034655fc">
    <textBlock id="i-de0139911104ea88">1991/92:Sk3 av Lars Werner m.fl. (v)</textBlock>
  </contentBlock>
  <contentBlock page="0" id="i-21e045fc7a71c9a7">
    <textBlock id="i-5bf678c47d960d13">38 § Anmälan om interpellationer</textBlock>
  </contentBlock>
  <contentBlock page="0" id="i-e45c40704180dbcc">
    <textBlock id="i-020769efcf4007bc">Anmäldes att följande interpellationer framställts</textBlock>
  </contentBlock>
  <contentBlock page="0" id="i-4a58996d15492543">
    <textBlock id="i-1b4bc07248231740">den 4 november</textBlock>
  </contentBlock>
  <contentBlock page="0" id="i-b97fec068c1e0f39">
    <textBlock id="i-6e88fff8466d3f5c">1991/92:32 av Stig Rindborg (m) till statsrådet Bo</textBlock>
    <textBlock id="i-f11b612303d68efc">Könberg om sjuklönereformen:</textBlock>
  </contentBlock>
  <contentBlock page="0" id="i-4c3a8aa21dd6d20a">
    <textBlock id="i-089a3848b51a8102">Oron bland landets företagare är mycket stor inför sjuklönereformen. Förklaringen är att flertalet företagare anser att deras sjuklönekostnader kommer att starkt överstiga den utlovade kompensationen i form av sänkt sjukförsäkringsavgift. Företagarna anser att det är nödvändigt att det införs två karensdagar innan sjuklönereformen träder i kraft. De minsta företagen har inte kunnat lugnats av den särskilda småföretagsförsäkringen eftersom villkoren ännu inte är kända.</textBlock>
  </contentBlock>
  <contentBlock page="0" id="i-5ace65cf343002ea">
    <textBlock id="i-9080692a647103a1">Företagarnas ansvar för rehabilitering och för genomförande av rehabiliteringsutredningar förstärker oron. En stor undran finns hur man skall kunna genomföra en rehabiliteringsutredning och hur man skall kunna påverka sjukfrånvaron i sitt företag när man inte har en rätt att få veta sjukdomsorsaken.</textBlock>
  </contentBlock>
  <contentBlock page="0" id="i-0525c21860639d1c">
    <textBlock id="i-613f7974e5c7882c">Mot bakgrund av företagarnas oro vill jag ställa följande frågor till biträdande socialminister Bo</textBlock>
    <textBlock id="i-d9b853a9e1453a48">Könberg:</textBlock>
  </contentBlock>
  <contentBlock page="0" id="i-04549f93d5e46e6e">
    <textBlock id="i-52f40228e3f5d8cc">Är statsrådet beredd att arbeta för att redan till årsskiftet höja ersättningen till arbetsgivarna så att ersättningen täcker den genomsnittliga sjuklönekostnaden och arbetsgivarnas administrationskostnader? Det behövs då en avsevärt större sänkning än den beslutade på 1,9 %.</textBlock>
  </contentBlock>
  <contentBlock page="0" id="i-de9bb7b14972dba2">
    <textBlock id="i-0db597abb780405f">Är statsrådet beredd att tidigarelägga införandet av två karensdagar till i början av 1992?</textBlock>
  </contentBlock>
  <contentBlock page="0" id="i-ce6011bc02e88c51">
    <textBlock id="i-52e3e09f77911ade">Är statsrådet beredd att höja gränsen för den särskilda småföretagsförsäkringen så att den omfattar företag med en lönekostnad på upp till 90</textBlock>
    <textBlock id="i-9917177148a408ad">basbelopp?</textBlock>
  </contentBlock>
  <contentBlock page="0" id="i-7388d3eedb7ca388">
    <textBlock id="i-4cf4a7dec480eb71">Är statsrådet beredd att slopa företagens uppgiftsskyldighet till försäkringskassan och därmed minska byråkratin? Uppgifter om frånvaro kortare än 14 dagar kan endast användas för statistik. Därför bör underlaget samlas in genom en urvalsundersökning. Anmälan till försäkringskassan vid längre sjukdom bör göras av den enskilde.</textBlock>
  </contentBlock>
  <contentBlock page="0" id="i-be6f937bc65c8fc9">
    <textBlock id="i-e15593c12c34754c">Är statsrådet beredd att underlätta rehabliteringen genom att ge företagen rätt att få del av sjukdomsorsaken? Det kan inte vara farligare att de får den uppgiften på grund av en regel i lag än --</textBlock>
    <textBlock id="i-f9aafbef90d8496c">vilket många företag kommer att få -- genom en regel i kollektivavtal.</textBlock>
  </contentBlock>
  <contentBlock page="0" id="i-086960d41f636156">
    <textBlock id="i-4605fa7814662c9e">1991/92:33 av Stig Rindborg (m) till arbetsmarknadsministern om den nya arbetsförmedlingslagen:</textBlock>
  </contentBlock>
  <contentBlock page="0" id="i-e703a13aea0e8f51">
    <textBlock id="i-4355a11aedd0e0ea">Den 28 maj i år antog riksdagen en lag som innebär att statens monopol på arbetsförmedling i princip består. Socialdemokraterna lyckades tillsammans med miljöpartiet rösta igenom lagförslaget med 155</textBlock>
    <textBlock id="i-01a0d8cae5b3d766">röster mot 151. Samtliga borgerliga partier som då fanns representerade i riksdagen röstade emot förslaget. Lagen kommer att träda i kraft den 1</textBlock>
    <textBlock id="i-eca03546cf267607">januari 1992 om den nya regeringen inte bryter upp riksdagens beslut innan dess.</textBlock>
  </contentBlock>
  <contentBlock page="0" id="i-332273067a75a794">
    <textBlock id="i-97fe608c01658dd6">Den nya arbetsförmedlingslagen var bl.a. tänkt att klarlägga begreppen arbetsförmedling och uthyrning av arbetskraft. Uthyrningen skulle särregleras och legaliseras, men resultatet blev en halvmesyr. På de områden där lagen skulle ha en avreglerande verkan, har nya regler införts i stället för de gamla. Uthyrning av arbetskraft legaliseras, alltså skrivbyråernas verksamhet, och s.k.</textBlock>
    <textBlock id="i-5164d51ceb13b694">headhunting tillåts, men samtidigt görs en rad inskränkningar.</textBlock>
  </contentBlock>
  <contentBlock page="0" id="i-a374d2b0fa287ee1">
    <textBlock id="i-20c2c50a2702787f">Lagen innehåller flera onödiga begränsningar och villkor. Ett exempel är villkoret att en arbetstagare bara får ''uthyras'' i fyra månader till arbetsgivaren.</textBlock>
    <textBlock id="i-e477f0a09ec35d4a">Mot bakgrund av att såväl föräldra- samt studieledighet som militärtjänstgöring vanligtvis omfattar upp till 12--18 månader ter sig fyramånadersgränsen absurd. Skall arbetsgivaren behöva lära upp nya arbetstagare fem gånger under en 18-månaders barnledighet?</textBlock>
  </contentBlock>
  <contentBlock page="0" id="i-47a4792ef97b4f0e">
    <textBlock id="i-26c8146dce1cb7be">Lagen kräver också att MBL-förhandlingar mellan arbetsgivare och fackliga representanter hålls innan arbetskraft hyrs in. Vid sidan av de principiella invändningar som kan göras mot denna utvidgning av förhandlingsskyldigheten, leder det till praktiska problem vid akuta behov av arbetskraft.</textBlock>
  </contentBlock>
  <contentBlock page="0" id="i-bd81f5355b40fc55">
    <textBlock id="i-cba87ff2fe85f171">Även headhunting-verksamheten har fångats upp av lagens finmaskina nät av regler och förordningar. Headhunting får endast omfatta förmedling av arbetstagare i företags- eller verksledande ställning. Den som vill bedriva headhunting måste begära tillstånd för sin verksamhet hos AMS, tillstånd beviljas för ett år i taget.</textBlock>
  </contentBlock>
  <contentBlock page="0" id="i-de956a37b3259bdd">
    <textBlock id="i-219adc95135351f5">Konsekvensen för serviceföretagen blir att det i praktiken blir nära nog omöjligt för dem att bedriva sin verksamhet under dessa förutsättningar. Lagen banar väg för att en hel marknad kan komma att styras av en statlig myndighets godtycklighet, vilket i sin tur innebär en mycket stor osäkerhet för såväl företagare som anställda.</textBlock>
  </contentBlock>
  <contentBlock page="0" id="i-1b0e92512e552ecd">
    <textBlock id="i-92286b3755ebac5e">För AMS innebär lagen en ökad arbetsbörda som de själva inte ställer sig alls positiva inför. I sitt remissyttrande över lagförslaget motsade AMS</textBlock>
    <textBlock id="i-a0be6aee562cb532">lagförslaget på en rad avgörande punkter. För det första föreslog AMS att uthyrning av arbetskraft helt skulle avkriminaliseras, verksamheten borde få drivas utan tvång på tillstånd. För det andra ansåg</textBlock>
    <textBlock id="i-f7e234c5a11afeaa">AMS att lagen riskerar att kriminalisera entreprenörer och konsulter som i dag är tillåtna och att hanteringen av tillstånd och kontroll innebär en stor och onödig byråkrati. För det tredje ansåg myndigheten att den inte alls var lämplig som tillstånds- och övervakningsinrättning. Eftersom de själva bedriver verksamhet på området är det tveksamt om AMS kan anses opartiska och vinna nödvändig trovärdighet.</textBlock>
  </contentBlock>
  <contentBlock page="0" id="i-9015194dcc641570">
    <textBlock id="i-ebc14f74047c3bab">Vidare kan ifrågasättas nödvändigheten att införa en ny lag i väntan på den långt mer liberala lagstiftning som med all sannolikhet genomförs redan under 1992, då Sveriges uppsägning av ILO-</textBlock>
    <textBlock id="i-7c7c553d3b041ab7">konvention nr 96 har trätt i kraft.</textBlock>
  </contentBlock>
  <contentBlock page="0" id="i-05cdc42f3cc5b843">
    <textBlock id="i-6b4fca3e8079e5c3">I våras lades en trepartimotion fram med anledning av regeringens lagförslag. Motionen var undertecknad av moderaterna, folkpartiet och centern, där centern representerades av statsrådet</textBlock>
    <textBlock id="i-baebb38451a86fde">Börje Hörnlund. I motionen uppmanas att ILO-</textBlock>
    <textBlock id="i-9e96fc62281deda3">konventionen nr 96, vilken förbjuder arbetsförmedling i förvärvssyfte sägs upp snarast, samt att regeringens lagförslag avslås.</textBlock>
  </contentBlock>
  <contentBlock page="0" id="i-6775b001a98a7320">
    <textBlock id="i-54badc00fa234dd7">Nu sitter de undertecknande partierna i regeringsställning och i och med den enighet som råder i frågan, torde det inte vara något större problem att upphäva lagen innan den träder i kraft och i dess ställe åstadkomma en sund avreglering på arbetsförmedlingsområdet.</textBlock>
  </contentBlock>
  <contentBlock page="0" id="i-d0c9751c63ab7f34">
    <textBlock id="i-9578c0bebb863a20">Med anledning av ovanstående vill jag rikta följande fråga till statsrådet Börje Hörnlund:</textBlock>
  </contentBlock>
  <contentBlock page="0" id="i-04e008c06c52e471">
    <textBlock id="i-1f86c6d91db50223">Avser statsrådet att riva upp den nya arbetsförmedlingslagen innan den träder i kraft?</textBlock>
  </contentBlock>
  <contentBlock page="0" id="i-e5647007a2bfa953">
    <textBlock id="i-5aa6218c4fa27fe2">39 § Kammaren åtskildes kl. 20.04.</textBlock>
  </contentBlock>
  <contentBlock page="0" id="i-d258502cf0354b0b">
    <textBlock id="i-fd6753154f9f1458">Förhandlingarna leddes av talmannen.</textBlock>
  </contentBlock>
</protocol>
