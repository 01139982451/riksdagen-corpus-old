<protocol id="prot-199899--82">
  <contentBlock page="0" id="i-1b442cfb63139bd3">
    <textBlock id="i-630df58b709e4d22">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-c901f76139bde7a2">
    <textBlock id="i-814d4fc0cb87a27c">----------------------------------------------------------------------</textBlock>
  </contentBlock>
  <contentBlock page="0" id="i-a0bb6402b74070a8">
    <textBlock id="i-287c43812e35574f">1 §  Justering av protokoll</textBlock>
  </contentBlock>
  <contentBlock page="0" id="i-c0a5714e3ef64160">
    <textBlock id="i-6158e27c9c7af411">Justerades protokollen för den 12, 13, och</textBlock>
    <textBlock id="i-45c8d53392ec4a35">14 april.</textBlock>
  </contentBlock>
  <contentBlock page="0" id="i-6f9d269a70b73bde">
    <textBlock id="i-966f01891b44b586">2 §  Meddelande om särskilt anordnad debatt</textBlock>
  </contentBlock>
  <contentBlock page="0" id="i-cf99206ed5b51bf1">
    <textBlock id="i-ad17de6856031093">Tredje vice talmannen meddelade att särskilt anordnad debatt om det politiska läget skulle hållas onsdagen den 21 april kl. 9.00. Meddelandet hade delats ut till kammarens ledamöter.</textBlock>
  </contentBlock>
  <contentBlock page="0" id="i-af2f30b93ccf8e53">
    <textBlock id="i-5981b3a203f0246f">3 §  Meddelande om frågestund</textBlock>
  </contentBlock>
  <contentBlock page="0" id="i-cd50b6fb7f7704d2">
    <textBlock id="i-424842fc38899c85">Tredje vice talmannen meddelade att vid frågestunden torsdagen den 22 april kl. 14.00 skulle följande statsråd närvara:</textBlock>
    <textBlock id="i-1ad06779c2e202aa">Statsminister Göran Persson, statsrådet Pierre</textBlock>
    <textBlock id="i-999871c88c460237">Schori, jordbruksminister Margareta Winberg, statsrådet Maj-Inger Klingvall, utbildningsminister Thomas Östros, näringsminister Björn Rosengren och statsrådet Lars-Erik Lövdén.</textBlock>
  </contentBlock>
  <contentBlock page="0" id="i-ca404c3fd48c2770">
    <textBlock id="i-99679ac03462b520">4 §  Anmälan om uteblivna svar på interpellationer</textBlock>
  </contentBlock>
  <contentBlock page="0" id="i-522959a7d74fbc2a">
    <textBlock id="i-c6c45d57db79985a">Tredje vice talmannen meddelade att inkomna skrivelser om uteblivna svar på interpellationer återkallats denna dag. Skrivelserna föranledde därmed ingen vidare åtgärd.</textBlock>
  </contentBlock>
  <contentBlock page="0" id="i-45cf61b4bf26cae5">
    <textBlock id="i-c4021490521f8cb2">5 §  Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-26bec17060ba3dc9">
    <textBlock id="i-1a210e2a661baec5">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-31f530b74865e038">
    <textBlock id="i-55539bf3bc78e2b8">Interpellation 1998/99:235</textBlock>
  </contentBlock>
  <contentBlock page="0" id="i-09c029ce7cb6763c">
    <textBlock id="i-82720333568ddf4d">Till riksdagen</textBlock>
    <textBlock id="i-ed7c53080684aed1">Interpellation 1998/99:235 av Sten Andersson (m)</textBlock>
    <textBlock id="i-5790d72a5c2d6e40">om gömmande av flyktingar.</textBlock>
    <textBlock id="i-4848339632c8a66a">Interpellationen kommer att besvaras tisdagen den</textBlock>
    <textBlock id="i-c583d77523e00094">4 maj 1999.</textBlock>
    <textBlock id="i-f6cdcab3612bcd99">Skälet till dröjsmålet är arbetsanhopning och utlandsresor.</textBlock>
    <textBlock id="i-fd1741ee17669f45">Stockholm den 14 april 1999</textBlock>
    <textBlock id="i-c8ec7bcde8982490">Pierre Schori</textBlock>
  </contentBlock>
  <contentBlock page="0" id="i-5f77a054174200eb">
    <textBlock id="i-f68ea76417f02f01">Interpellation 1998/99:244</textBlock>
  </contentBlock>
  <contentBlock page="0" id="i-e0a95e9ac205eb1b">
    <textBlock id="i-70f6d0924ad031a5">Till riksdagen</textBlock>
    <textBlock id="i-ca0a5f879603eb25">Interpellation 1998/99:244 av Sten Andersson (m)</textBlock>
    <textBlock id="i-eea06a86fe1dc358">om EU-parlamentet.</textBlock>
    <textBlock id="i-2e8adf80f4ddf583">Interpellationen kommer att besvaras tisdagen den</textBlock>
    <textBlock id="i-94e4b32eebdd690c">27 april 1999.</textBlock>
    <textBlock id="i-fad3996881e01fac">Skälet till dröjsmålet är utlandsresor.</textBlock>
    <textBlock id="i-01911fe65b9711df">Stockholm den 15 april 1999</textBlock>
    <textBlock id="i-b07eb929a75c5f3e">Anna Lindh</textBlock>
  </contentBlock>
  <contentBlock page="0" id="i-396b2e33e301972c">
    <textBlock id="i-5f8dd4140f559fff">6 §  Svar på interpellation 1998/99:207 om villkoren för företagande</textBlock>
  </contentBlock>
  <contentBlock page="0" id="i-bb50f70cb0683739">
    <textBlock id="i-322fcc5e89589fc7">Anf.  1  Näringsminister BJÖRN ROSEN-</textBlock>
    <textBlock id="i-379ac766303320f4">GREN (s):</textBlock>
    <textBlock id="i-e34436129226e127">Fru talman! Kent Olsson har frågat mig om regeringen avser att föreslå förändringar som medför konkurrenskraftiga skatter, vilka initiativ som jag avser vidta för att flertalet av Småföretagsdelegationens förslag genomförs och slutligen om regeringen avser att presentera en entydig uppfattning om vilka företag som staten bör äga.</textBlock>
    <textBlock id="i-de2bbafae1512ead">Interpellationer som berör skattefrågor skall besvaras av finansministern. Efter samråd med finansminister Bosse Ringholm har vi emellertid kommit överens om att jag skall besvara även de delar av interpellationen som rör Finansdepartementets område. Vi har utformat svaret gemensamt.</textBlock>
    <textBlock id="i-deb6a28052baa248">När det gäller den första frågan som Kent Olsson ställer vill jag hänvisa till att kommande skatteförändringar behandlas i de skatteöverläggningar som pågår och där samtliga partier deltar.</textBlock>
    <textBlock id="i-b3fa102e05bac8fd">Flera åtgärder har emellertid redan vidtagits såsom förbättringar av 3:12-reglerna för fåmansföretagare och lättnadsreglerna när det gäller beskattning av utdelning och reavinst på aktier i onoterade företag.</textBlock>
    <textBlock id="i-b7e6371196e99d9f">En annan förbättring för småföretagare är reglerna om skattekonto och de utökade möjligheterna att få F-</textBlock>
    <textBlock id="i-46624f3c8389b27a">skattsedel.</textBlock>
    <textBlock id="i-77039d2050893122">I den nyligen avlämnade vårbudgeten aviseras ytterligare åtgärder. Regeringen har bl.a. för avsikt att föreslå att förvärv av egna aktier skall tillåtas för publika bolag, och i ett senare skede även för privata bolag. Regeringen avser också att inom kort lägga fram en promemoria om särskilda skattelättnader för utländska nyckelpersoner samt att i samband med den kommande budgetpropositionen föreslå att kupongskatt på näringsbetingade aktier slopas.</textBlock>
    <textBlock id="i-9faf24b3c55517b2">Vad gäller Småföretagsdelegationens förslag har regeringen fattat beslut eller tagit avgörande initiativ som berör cirka en tredjedel av förslagen. Flera av de övriga förslag som lagts fram täcks i stor utsträckning in av redan befintliga statliga insatser och åtgärder.</textBlock>
    <textBlock id="i-fc0ada1ea1bef3e4">Vissa av förslagen återfinns i pågående utredningar eller andra beredningsformer. Ett stort antal regelförändringsförslag som bl.a. berör företagandets villkor hanteras också i arbetet med regionala tillväxtavtal.</textBlock>
    <textBlock id="i-192e726a4bcf2e47">Regeringen avser att återkomma med åtgärder och bedömningar av förslagen, oavsett i vilket sammanhang de har framförts.</textBlock>
    <textBlock id="i-6abc5952aa10e4dd">Riksdagen har fattat beslut om att ge regeringen i uppdrag att lämna en årlig redogörelse till riksdagen om regelförenklingsarbetet. En första redovisning bör göras i budgetpropositionen för år 2000. Då bör ett mål för regelförenklingsarbetet formuleras och en avstämning mot Småföretagsdelegationens samtliga förslag göras. Regeringen avser därför att återkomma med en redovisning i detta ärende i höst.</textBlock>
    <textBlock id="i-e5b1070d6a4d7ea0">Som ett led i regeringens strävan efter ett än mer småföretagarvänligt och tillväxtfrämjande regelsystem föreslås också i vårpropositionen särskilda insatser riktade till småföretagen. Regeringen kommer bl.a. att tillkalla en särskild utredare för att se över de s.k. 3:12-reglerna för aktiva ägare i fåmansföretag och reglerna om generationsskiften i företag.</textBlock>
    <textBlock id="i-a0e6f0573d87e040">Stoppregelutredningen har nyligen också föreslagit att de s.k. stoppreglerna i betydande utsträckning slopas och att beskattningen i stället skall ske enligt allmänna regler. Efter ytterligare beredning avser regeringen att i anslutning till budgetpropositionen återkomma med ett förslag.</textBlock>
    <textBlock id="i-5d4bb5e003084be7">Kent Olsson tar i sin interpellation också upp frågan om statligt företagsägande. Regeringen följer i sin förvaltning av företag det beslut som riksdagen fattade år 1996 om aktiv förvaltning av statens företagsägande. Regeringen avser däremot inte att presentera någon privatiseringslista av det snitt som interpellantens parti presenterade 1991 och fortfarande argumenterar för.</textBlock>
    <textBlock id="i-98a7a76017fa1470">Vi agerar som ansvarsfulla ägare, utvecklar de företag som staten äger och säljer om det är bäst för ägaren och företaget. Regeringen kommer att kontinuerligt återkomma till frågan om förvaltning av statliga bolag när frågor som rör respektive bolag är aktuella. Nyligen har regeringen t.ex. lagt fram en proposition om sammanslagning av Telia med Telenor.</textBlock>
  </contentBlock>
  <contentBlock page="0" id="i-d2654ad055c06fbe">
    <textBlock id="i-c912506e53cd6659">Anf.  2  KENT OLSSON (m):</textBlock>
    <textBlock id="i-55f6998e0b44efcf">Fru talman! Jag vill börja med att gratulera näringsministern till att ha blivit vald till ordförande för</textBlock>
    <textBlock id="i-062f8540f1195cb2">Norrbottens socialdemokratiska distrikt. Tyvärr är nog det en av de få saker som näringsministern för tillfället har anledning att glädja sig åt.</textBlock>
    <textBlock id="i-7416b5e704d1940f">Ser man på näringsministerns område kan man konstatera att arbetslösheten är stor. Regeringen har redan devalverat sin egen målsättning om 4 % arbetslöshet till ett riktmärke.</textBlock>
    <textBlock id="i-92df3f4a96767191">I Dagens Industri av i dag talas det om ett rekordras i nyföretagandet. Under årets två första månader har nyföretagandet minskat med 14 % jämfört med årets två första månader 1998 och med 22 % jämfört med 1997. I inget enda län ökar nyföretagsamheten.</textBlock>
    <textBlock id="i-9e7f429e6532f5c3">Vårpropositionen innehåller inte ett enda förslag som ger fler jobb. Trots näringsministerns brev till företagsledare och näringslivets toppar om förståelse för att inget sker med hänvisning till skattesamtalen är näringslivet kritiskt. Kritiken är hård och entydig.</textBlock>
    <textBlock id="i-7638225b542bbffb">Brev hjälper tydligen inte alltid.</textBlock>
    <textBlock id="i-b6b9c2cc53cff125">I samband med brevet gjordes ett offentligt uttalande från Michael Treschow, Electrolux, Lars-Eric</textBlock>
    <textBlock id="i-bd042187827291f7">Petersson, Skandia, Leif Johansson, Volvo, Göran</textBlock>
    <textBlock id="i-df50c3c7cc117d39">Lindahl, ABB, och Franco Fedeli, Icon Medialab:</textBlock>
    <textBlock id="i-d0237734f02cbcd1">"Det vi främst betonat - konkreta förslag för att få internationellt konkurrenskraftiga skatter - saknas. Vi var hoppfulla när vi i industrigruppen kunde enas, med näringsministern och viktiga fackliga företrädare, om att lägre marginal- och inkomstskatter i alla inkomstlägen ger en starkare svensk ekonomi och att sänkningen måste inledas redan nästa år."</textBlock>
    <textBlock id="i-2d4314352efea933">Men därav kom det ingenting i vårpropositionen.</textBlock>
    <textBlock id="i-aa69aea9e4b0cc73">Michael Tretow har också sagt att den tysta utflyttningen av svenska företag nu fortsätter, att budgeten inte innehåller några konkreta tillväxtförslag och han efterlyser ordentliga skattesänkningar.</textBlock>
    <textBlock id="i-e3cb85ac22cf0d73">Vårbudgeten döms alltså ut av ett enigt näringsliv.</textBlock>
    <textBlock id="i-aa936c7ce5a067f7">Det kanske inte är så konstigt att man är besviken när man ser vad ministern har sagt tidigare, som jag har citerat i min interpellation. Näringsministern har sagt följande: "Jag tycker att vi har en för hög marginalskatt som är tillväxthämmande." "Vi behöver en ny skattereform där både inkomst- och marginalskatterna ska vara konkurrenskraftiga gentemot omvärlden." "Inkomstskatterna skall börja sänkas redan år</textBlock>
    <textBlock id="i-a85fc1b51f373f22">2000, och på sikt skall den nya 'värnskatten' på höga inkomster avskaffas." Detta har inte skett. I svaret från ministern står ingenting om det. Där finns bara en hänvisning till de skattesamtal som pågår i snigelfart.</textBlock>
    <textBlock id="i-9b3995063dbc2041">Varför lever ministern inte upp till sina egna uttalanden? Varför sänks inte skatterna? Varför sker ingenting på skattesidan? Beror det på att ministern inte längre står för sina uttalanden? Eller beror det på att ministern inte har den övriga regeringen eller dess stödpartier med sig? En minister kan inte bara göra uttalanden och utredningar. Han måste också visa i handling att han står för sina uttalanden.</textBlock>
    <textBlock id="i-67d004f4b4ab1803">Jag upprepar den fråga jag har ställt i min interpellation: Avser regeringen att föreslå förändringar som medför konkurrenskraftiga skatter, t.ex. sänkt inkomstskatt, slopad värnskatt och sänkt marginalskatt, och i så fall när? Det skulle vara intressant att få ett mer konkret uttalande än det i svaret.</textBlock>
  </contentBlock>
  <contentBlock page="0" id="i-a2176a74d9aebe13">
    <textBlock id="i-c9b63b2f6a3f2d23">Anf.  3  Näringsminister BJÖRN ROSEN-</textBlock>
    <textBlock id="i-8bf19253ee5b3667">GREN (s):</textBlock>
    <textBlock id="i-c133c76f1fe72c28">Fru talman! I vårbudgeten, som jag trodde att interpellanten hade läst, står exakt de ord som återfinns i den skrivelse som lämnades från den s.k. Näringslivsgruppen. Det står att vi skall gå mot internationellt sett konkurrenskraftiga eller lika skatter. Det står att vi skall sänka skatterna för alla, med tyngdpunkt på låg- och medelinkomsttagare. Där tas också upp frågan om kompetensutveckling, vilket interpellanten av någon underlig anledning bara gled över. Det området är också budgeterat. En annan fråga som var uppe är utbildning och forskning. Sverige är det land som satsar mest på utbildning och forskning. Vi satsar nu på ytterligare 20 000 platser inom högskole- och universitetsområdet. Sverige lägger fram förslag om</textBlock>
    <textBlock id="i-170a375253e4a457">790 miljoner kronor till ytterligare forskning.</textBlock>
    <textBlock id="i-0a072f8a21747718">Jag trodde att interpellantens parti hade ambitionen att vara med och påverka de nya skattenivåerna och skattesatserna i de överläggningar där samtliga partier deltar. Ingen har sagt att det i vårbudgeten skulle ligga skarpa förslag om skatten - inte ens jag, som pratar så mycket, enligt Olsson. Jag förstår inte hur det skulle ha gått till. Skulle vi ha kört över resultatet av förhandlingarna med samtliga partier?</textBlock>
    <textBlock id="i-013735fe6f0e2398">Regeringens ambition är att nå en bred uppgörelse om skatterna.</textBlock>
    <textBlock id="i-5b31ff9c2b263923">Kent Olsson talar om att det går så illa för Sverige. Man skall veta att den siffra som nämns gäller registrerade företag. Samtidigt har vi ett mindre antal konkurser än någonsin. Dessutom minskar arbetslösheten. Konjunkturinstitutet redovisade att vi i dag har en öppen arbetslöshet på 5,4 %. Det är ingen som kan säga tvärsäkert att vi inte kommer att uppnå fyraprocentsmålet. Mitt mål, och den övriga regeringens mål, är att vi skall uppnå det.</textBlock>
    <textBlock id="i-19768b923655a9d3">Sysselsättningen ökar i dag kraftigt. Sverige har, tillsammans med Österrike och några andra länder, den högsta tillväxten i Europa. Det sista kvartalet</textBlock>
    <textBlock id="i-cb9f616419e191ab">1998 hade vi en tillväxt på 3,2 %. Under 1998 hade vi en tillväxt på 2,9 %. Konjunkturinstitutet spår att vi kommer att ha en tillväxt på 3 %. Det kan inte anses vara dåligt, jämfört med alla andra länder.</textBlock>
  </contentBlock>
  <contentBlock page="0" id="i-358e51acdfde319b">
    <textBlock id="i-75599c2a9b92bad8">Anf.  4  KENT OLSSON (m):</textBlock>
    <textBlock id="i-4de1fe234bdf5283">Fru talman! Det är intressant att höra näringsministern. Han låter obekymrad om den verklighet vi lever i. Det verkar gå bra för Sverige, om man skall lyssna på honom. Arbetslösheten minskar, säger han, och allting går åt rätt håll. Ändå justerar man ned tillväxtprognosen i vårbudgeten. Ändå har vi bekymmer. Det är sällan en vårproposition har blivit så nedskriven som den i år, och så hårda ord fällts. Näringslivet har enigt sagt att den inte är bra. Men ministern är obekymrad. Det går bra för Sverige.</textBlock>
    <textBlock id="i-553007bb80d0a54e">Ministern säger här att vi skall sänka skatterna.</textBlock>
    <textBlock id="i-c963c0dadd474cb0">Det är bra. Men när sker det? När sänks marginalskatten? Näringsministern har sagt den 24 februari</textBlock>
    <textBlock id="i-e4fb75524c159a65">1999: "Jag tycker att vi har en för hög marginalskatt som är tillväxthämmande." Men om man tycker att marginalskatten är för hög, är det viktigt att man sänker den.</textBlock>
    <textBlock id="i-1521fcd218322504">"Vi behöver en ny skattereform där både inkomstoch marginalskatterna ska vara konkurrenskraftiga gentemot omvärlden", har ministern sagt. En minister har möjlighet att föreslå regeringen att så skall ske.</textBlock>
    <textBlock id="i-bf2b8020be5c7053">"Inkomstskatterna skall börja sänkas redan år 2000", har ministern också sagt. Är det ministerns svar, att det blir sänkta skatter år 2000 och inte år 2001? Eller får vi återigen en hänvisning till skattesamtalen, som pågår i ett så otroligt långsamt tempo?</textBlock>
    <textBlock id="i-30cd97afa9ab69ec">Jag går över till de andra frågorna i min interpellation. Småföretagsdelegationen har lagt fram 77</textBlock>
    <textBlock id="i-0cbcf21a14402c5e">förslag till olika förbättringar. Enligt ministern har man klarat av en tredjedel av dem. Men enligt företagarna och SAF är det bara sju förslag som har genomförts. Det är synd att inte företagarna upptäcker hur bra regeringen är. De har tydligen inte upptäckt att sju av deras förslag har genomförts. Men varför genomförs inte fler av förslagen? Det är ju regeringens egen småföretagsdelegation som har fört fram dem. Varför skall allting utredas eller skjutas upp? Det är inga märkvärdiga förslag.</textBlock>
    <textBlock id="i-c067f00c54575b68">Sverige har ju enligt ministern världens bästa företagsklimat. Men då måste ministern lyssna på vad företrädarna för näringslivet säger. Det är inte någon bild av världens bästa företagsklimat som framtonar när man hör näringslivets representanter. De är mycket oroade över att ingenting sker. När övergår regeringen från att prata till att handla? Inte en proposition som rör företagande och arbete har kommit från</textBlock>
    <textBlock id="i-b91f4104bc7df6d1">Näringsdepartementet under den tid ministern har suttit i regeringen. Under tiden som ingenting sker drivs företag ut ur landet.</textBlock>
    <textBlock id="i-1604e97005b04ab9">Det är inte pressmeddelanden som behövs utan nya arbetsrättsregler, som underlättar för nyanställningar och minskar arbetslösheten. När kommer ministern att föreslå ytterligare förändringar för småföretagen?</textBlock>
    <textBlock id="i-a7198865bfbec6cc">Det är inte bara jag som tycker så här. Låt mig citera en ministern närstående tidning, Aftonbladet:</textBlock>
    <textBlock id="i-0ad13fad9c985d89">"Det är synd att regeringen inte visar större handlingskraft. - - - oppositionen har rätt i att det är för mycket prat och för lite beslut."</textBlock>
    <textBlock id="i-4574890a739e0ce8">När kommer de förändringar som ministern pratar om? Det vore intressant att få reda på i vilket tempo</textBlock>
    <textBlock id="i-0cf7d5d5539c0e89">Småföretagsdelegationens förslag kommer att genomföras.</textBlock>
  </contentBlock>
  <contentBlock page="0" id="i-5895524a482933b0">
    <textBlock id="i-724e5bc3c51e9bdd">Anf.  5  Näringsminister BJÖRN ROSEN-</textBlock>
    <textBlock id="i-760532102e6afe2e">GREN (s):</textBlock>
    <textBlock id="i-c06e0947ca3f7e37">Fru talman! När det gäller skatterna är det faktiskt riksdagen som fattar beslut. Det pågår nu förhandlingar mellan riksdagspartierna där också interpellantens parti deltar kraftfullt. Jag är än en gång förvånad över att ni inte har större engagemang i den frågan än att ni pekar på mig och undrar när näringsministern sänker skatterna. Ni deltar i den processen, och det är väl en rimlig process.</textBlock>
    <textBlock id="i-11a08ede207ef158">Än en gång: Vi har inte diskuterat inkomstskatter och andra skatter med våra samarbetspartier. Det har deklarerats i denna kammare flera gånger. Det kommer skatteförslag. Det kommer, som jag sade, förslag både när det gäller regelförenklingar och skatteförändringar i budgetpropositionen.</textBlock>
    <textBlock id="i-95e170d23e93ab62">Jag har också redogjort i denna kammare för en propositionslista. Den har jag tagit upp.</textBlock>
    <textBlock id="i-c86cd13ba6f1463c">När det sedan gäller näringslivets folk vill jag säga att vederbörande heter Michael Treschow. Det bör vara samma exakthet där som det är i det angrepp jag får. Michael Treschow, som ingick i denna grupp och är vd för Electrolux, har faktiskt sagt så här: Det är bra, det som står, men det är inte tillräckligt. Vi är otåliga. Vi vill ha det snabbare.</textBlock>
    <textBlock id="i-1c55bb525d6d643f">Jag har meddelat denna näringslivsgrupp både i de överläggningar vi hade och i de efterkommande diskussionerna att dessa frågor bereds i de diskussioner som förs i den parlamentariska grupp som handlägger skatterna. Sedan är det riksdagen som fattar beslut om skatterna. Men de skrivningar som vi kom överens om står i vårbudgeten. Det kan väl interpellanten ändå erkänna? De står där. Skrivningarna om forskning och utveckling står där. Skrivningarna om kompetensutveckling står där. Det tycker jag att vi har kommit väldigt långt med. Sedan får vi avvakta dessa skatteöverläggningar och se var vi landar.</textBlock>
    <textBlock id="i-56cc6b5f93d04867">I övrigt kan jag säga att de frågor som gäller småföretagen och Småföretagsdelegationen - det är 82</textBlock>
    <textBlock id="i-504f3135a56cda28">förslag - kommer att betas av. Vi har betat av en tredjedel, och vi betar av resten. Det kommer att läggas fram propositioner i riksdagen under våren och fram till budgetpropositionen.</textBlock>
  </contentBlock>
  <contentBlock page="0" id="i-68d72361e38d9039">
    <textBlock id="i-99d3a8887296ff07">Anf.  6  KENT OLSSON (m):</textBlock>
    <textBlock id="i-8d6411e18a053913">Fru talman! Först vill jag ta upp Småföretagsdelegationen. Det är intressant att ministern står och säger att man har betat av en tredjedel av förslagen. Jag själv upplever att det är ett betydligt mindre antal förslag som är avbetade. Det är tydligen så att vi uppfattar detta på olika sätt. Jag tror att det är viktigt att ta till sig vad näringslivet säger i detta fall.</textBlock>
    <textBlock id="i-89b88ca0ea198850">Jag är fullständigt medveten om att det är riksdagen som fattar beslut om skatterna, men det måste faktiskt först komma en proposition. Är det någonting som företrädarna i näringslivsgruppen har sagt är det faktiskt att skatterna behöver sänkas och att dubbelbeskattningen behöver tas bort. Detta är, tillsammans med en förändring av arbetsrätten, det viktigaste som kan ske.</textBlock>
    <textBlock id="i-ffd38bf794a1903f">I denna kammare säger ministern återigen att det inte sker någonting i år. Dubbelbeskattningen kommer inte att försvinna. Jag har inte uppfattat att ministern har sagt att vi kommer att få sänkta skatter år</textBlock>
    <textBlock id="i-6fa99a2d3ade312f">2000. Det som var så oerhört viktigt för ett par månader sedan hänvisas nu till ett antal skattesamtal.</textBlock>
    <textBlock id="i-f8547fec29942050">Vad sedan gäller moderaternas engagemang för skatter kan jag säga att det inte borde vara näringsministern obekant att vi har föreslagit en sänkning av just de skatter som ministern pratar om. Då behöver vi inte denna typ av skattesamtal, som bara är ett sätt att dra ut på ett ärende. Man är antagligen oense både inom regeringen och med sina samarbetspartner.</textBlock>
    <textBlock id="i-cb07f2f1ba896fb2">Därför för man dessa skattesamtal, som går i ett oerhört lågt tempo.</textBlock>
    <textBlock id="i-7d164fdebe0c4c32">Jag tror som sagt att det är viktigt att det kommer beslut både kring sänkta skatter och kring bättre villkor för företagare. Det är sådant som hindrar utflyttning av företag. Detta måste ske snart. Om fler företag flyttar ut är det väldigt illa ställt med Sverige.</textBlock>
    <textBlock id="i-7461e78a52234c68">Så snälla näringsministern, se till och gör någonting! Se till och lägg fram några propositioner, så skall jag inte anklaga näringsministern för att prata för mycket. Jag väntar med spänning på att den proposition som förbättrar företagsklimatet i Sverige kommer.</textBlock>
  </contentBlock>
  <contentBlock page="0" id="i-2599274ce642603b">
    <textBlock id="i-e4f84a23a4fc6e92">Anf.  7  Näringsminister BJÖRN ROSEN-</textBlock>
    <textBlock id="i-0f7f2c1fb5131354">GREN (s):</textBlock>
    <textBlock id="i-642c0177c45a12fb">Fru talman! Än en gång vill jag säga att frågan om skatterna behandlas i den parlamentariska gruppen, där alla partier deltar. Det är rimligt att man slutför de diskussionerna innan regeringen lägger fram en proposition. Sedan har riksdagen att pröva detta. I annat fall är det inte meningsfullt att dra i gång dessa diskussioner. Det kommer skatteförslag, och de kommer så fort man har behandlat klart dessa frågor. Interpellanten behöver inte vara orolig.</textBlock>
    <textBlock id="i-ee88ff10499b1ae5">Det kommer också förslag utifrån de diskussioner som har förts om regelverk och annat när det gäller småföretagen.</textBlock>
    <textBlock id="i-8f08a6389e0e59d1">Jag vill än en gång säga att det inte går dåligt för</textBlock>
    <textBlock id="i-284895763d901d75">Sverige. Jag brukar kalla interpellanten Kent Olsson för en dysterkvist. Jag tycker att det är fel att stå här i kammaren och måla upp en svart bild när vi har den högsta tillväxten av de länder som har den högsta tillväxten i EU. Vi är ett av de länder som har den lägsta arbetslösheten. Vi är ett av de länder där tillväxten ökar snabbast. Jag tycker faktiskt att det är att ge en falsk bild.</textBlock>
    <textBlock id="i-3ac37ed947a565d4">Jag vill också säga att vi självklart har problem i</textBlock>
    <textBlock id="i-4c675fe9b602776b">Sverige. Det största problem vi har är den regionala obalansen. Då handlar det om regionalpolitiken. Där har vi problem, och där skall vi dra i gång med flera insatser.</textBlock>
    <textBlock id="i-2852b59371053753">Jag är inte ensam om att prata. Det har inte minst denna debatt visat.</textBlock>
  </contentBlock>
  <contentBlock page="0" id="i-3e059d408c93c471">
    <textBlock id="i-3d87ab6ac18332a7">Överläggningen var härmed avslutad.</textBlock>
  </contentBlock>
  <contentBlock page="0" id="i-8575d1598978e3e5">
    <textBlock id="i-02401d73e82902a4">7 §  Svar på interpellation 1998/99:243 om sjöfarten på Norrlandshamnarna</textBlock>
  </contentBlock>
  <contentBlock page="0" id="i-e70258abac731586">
    <textBlock id="i-7d4517502c04c8d0">Anf.  8  Näringsminister BJÖRN ROSEN-</textBlock>
    <textBlock id="i-5631248ad3d676e0">GREN (s):</textBlock>
    <textBlock id="i-fdb4947861dd8f72">Fru talman! Sten Andersson har frågat mig vilka åtgärder jag är beredd att vidta för att ekonomiskt och miljömässigt lönsam sjöfart inte skall slås ut efter färdigställandet av Botniabanan.</textBlock>
    <textBlock id="i-ae7c087f4e8768d1">En utgångspunkt för transportpolitiken är att transportsystemet skall behandlas som en helhet och att samverkan mellan trafikslagen skall underlättas.</textBlock>
    <textBlock id="i-0b5e22112f8ad805">Dessutom skall systemets utformning och funktion medge en hög transportkvalitet för näringslivet.</textBlock>
    <textBlock id="i-f1a1917b5a0bfd6e">I detta sammanhang vill jag också betona det regionalpolitiska delmålet för transportpolitiken som går ut på att främja en positiv regional utveckling.</textBlock>
    <textBlock id="i-231f34df36d2aef7">Väl fungerande järnvägskommunikationer i Norrland är en viktig förutsättning för att näringslivet i norra</textBlock>
    <textBlock id="i-5d35940482724e71">Sverige skall kunna vara konkurrenskraftigt, bl.a. på den internationella marknaden.</textBlock>
    <textBlock id="i-d2d461bcfd2ece05">Avsaknaden av en järnväg längs Norrlands relativt tätbefolkade kuststräckor begränsar möjligheterna till en effektiv trafikförsörjning. Botniabanan har ibland utpekats som en nyckelfaktor för regionens utveckling. Byggandet av banan möjliggör sänkningar av transportkostnaderna för industrin i banans närområde. Transportkostnaderna inklusive tidsvinsterna för befintliga kvantiteter på järnväg kan komma att minska betydligt om kostnadssänkningarna helt tillfaller transportkunderna.</textBlock>
    <textBlock id="i-14c799331354efa5">För godstrafiken innebär alternativet med Botniabanan att järnvägen blir mera konkurrenskraftig och därmed kan ta över vissa godsvolymer som annars skulle ha gått med lastbil eller fartyg. Tillgängligt material och genomförda analyser tyder på att överflyttningarna trots allt blir relativt begränsade. Sjöfarten bör även framdeles spela en betydelsefull roll och kunna utgöra ett alternativ för de transportkunder som av olika skäl väljer detta sätt att transportera sitt gods. Det kostnadsansvar som åligger sjöfarten torde inte innebära någon avgörande nackdel i konkurrenshänseende, och åtgärder från statens sida är därför inte påkallade.</textBlock>
    <textBlock id="i-f8de9317a9a428b9">För att främja en ökad samverkan mellan olika transportmedel och trafikslag har en särskild godstransportdelegation inrättats. Delegationen, som består av representanter för industri och transportbransch, skall bl.a. följa utvecklingen på godstransportområdet och utveckla ett trafikslagsövergripande synsätt med syftet att effektivisera godstransportsystemet och göra det säkert och ekologiskt hållbart.</textBlock>
    <textBlock id="i-ee4c75b8852d958e">Regeringen kommer, både genom Godstransportdelegationens arbete och på andra sätt, att följa utvecklingen av godstransporterna i Norrland för att säkerställa en hög transportkvalitet för näringslivet.</textBlock>
  </contentBlock>
  <contentBlock page="0" id="i-0a2ad801231eead9">
    <textBlock id="i-3b273e137dd1539a">Anf.  9  STEN ANDERSSON (m):</textBlock>
    <textBlock id="i-b3d1eb38d493af37">Fru talman! Man kan fråga sig varför jag som skåning ställer frågor till näringsministern angående</textBlock>
    <textBlock id="i-6c9be858af791114">Botniabanan, men det har sin bakgrund i att jag har ett förflutet som ledamot av riksdagens trafikutskott i sex år fram till 1994. Jag har fortfarande ett stort intresse kvar, och jag följer detta i den mån jag har tid på seminarier, kurser och i medierna. Jag har förstått att Botniabanan, en järnvägssträcka på 19 mil, är mycket omdiskuterad. Generaldirektören för Kommunikationsforskningsberedningen, tror jag att det heter, kom i en utredning fram till att den här banan i stort sett inte hade någon samhällsekonomisk nytta.</textBlock>
    <textBlock id="i-4089de4ab8a03749">Vad gäller ekonomin och godsmängderna finns det olika uppfattningar. Botniagruppen säger avseende ekonomin att man har en kalkyl på 8,2 miljarder kronor. Skogsindustrin hävdar att det kostar 10 miljarder kronor. Det är alltså en skillnad på 1 800 miljoner kronor, vilket i dagens läge faktiskt inte är småpengar.</textBlock>
    <textBlock id="i-5c995499163b3130">Sedan säger statsrådet att det är relativt tätbefolkat uppe längs den här banan. Med svenska mått mätt måste man väl säga att det är en liten befolkning.</textBlock>
    <textBlock id="i-b3129972f094696b">Skall man då få ekonomi på det här måste man ha gods i stället. Här finns det också mycket starkt skiljande uppfattningar. Banverket, som är en av intressenterna på banan, talar om 700 000 ton gods per år.</textBlock>
    <textBlock id="i-02a4a6d15eb22726">Botniagruppen pratar om 1,5 miljoner ton. Det är alltså mer än dubbelt så mycket. Det finns väl skäl att förmoda att Banverket ligger närmast sanningen.</textBlock>
    <textBlock id="i-c76c82929b5f9fd0">Botniagruppen säger också att huvuddelen av godset skall komma från skogsindustrin, en skogsindustri som är mycket tvivlande till detta. Man kan läsa om det här i det senaste numret av Svensk hamntidning. Där uttrycker skogsindustrin starka tvivel på den här banans framtida ekonomi. Jag tycker att just skogsindustrins synpunkter - de är ju också intressenter i det här - borde väga tungt. Vilken industri är inte intresserad av att få billiga transporter? Ändå är man mycket tveksam till den här investeringen.</textBlock>
    <textBlock id="i-7ccc7b26370bf5e1">Det är uppenbart att det här kommer att gå ut över en i dag fungerande verksamhet med rederier, enskilda små redare, och ett väl fungerande hamnsystem.</textBlock>
    <textBlock id="i-44b9c39a77b554fc">Jag skulle vilja fråga statsrådet: Hur skall det bli med isbrytningen framöver om det visar sig att man kommer att ta mycket gods från sjöfarten i den del av</textBlock>
    <textBlock id="i-3121f6e384b86a55">Sverige som nu berörs? Hur skall åkerinäringen göra?</textBlock>
    <textBlock id="i-371fea8e7aa2b31d">Hur skall bussföretagen göra? Och vilka kalkyler är det som statsrådet refererar till? Han säger att man skall använda 700 000 ton eller 1,5 miljoner ton per år - ändå pratar han bara om ett visst övertag i förhållande till bil och sjöfart. Var i sinnevärlden finns den här enorma godsmängden?</textBlock>
    <textBlock id="i-ed2618ff04f140f8">Får övriga Sverige samma utveckling är ju Sverige att gratulera. Jag tror inte att statsrådet ljuger, men det är lite grann av fantasisiffror.</textBlock>
  </contentBlock>
  <contentBlock page="0" id="i-7198be09a53e9308">
    <textBlock id="i-116c43ae63cc75b5">Anf.  10  JOHNNY GYLLING (kd):</textBlock>
    <textBlock id="i-26bf2a40973e1edd">Fru talman! Med anledning av Sten Anderssons interpellation vill jag passa på att fråga näringsministern om sjöfarten på Norrland. Jag vill dock säga att jag inte delar Sten Anderssons uppfattning om</textBlock>
    <textBlock id="i-3477b25ff50e03d9">Botniabanan. Dels ökar transportarbetet hela tiden, snabbare än BNP, dels måste en nybyggnad av järnväg i den här omfattningen ses i ett mycket långt -</textBlock>
    <textBlock id="i-26ca7d5c1835b5f1">kanske hundraårigt - perspektiv.</textBlock>
    <textBlock id="i-102d991aa1981bfe">Men jag har en annan fråga som gäller den planerade transportlänk som går under namnet Botnialink.</textBlock>
    <textBlock id="i-556fc21ace240c7e">Det handlar alltså om en ny godslinje mellan Härnösand och Vasa i Finland samt om vidare transporter på järnväg i öst-västlig riktning. Operatören räknar med att köra detta fartyg under svensk flagga och med svensk besättning.</textBlock>
    <textBlock id="i-d3bcd96bb4700981">Eftersom taxfreeförsäljningen upphör snart har det här i riksdagen ställts krav på näringsministern att särskilt värna om den befintliga färjelinjen Umeå-</textBlock>
    <textBlock id="i-44a9fabff4cf3e97">Vasa. Då undrar jag vilka eventuella åtgärder ministern i så fall har tänkt sig. Jag undrar också om ett eventuellt stöd till den linjen skulle kunna snedvrida konkurrensen och inverka menligt på en ny fraktlinje mellan Härnösand och Vasa.</textBlock>
  </contentBlock>
  <contentBlock page="0" id="i-93f001246954afe9">
    <textBlock id="i-3813c12da371628f">Anf.  11  Näringsminister BJÖRN ROSEN-</textBlock>
    <textBlock id="i-5a5f9d24d12b87e8">GREN (s):</textBlock>
    <textBlock id="i-4231d33aa0bc3553">Fru talman!  Får jag först säga att transportkunderna väljer sina transporter, de väljer vad de tycker är bäst. Jag vill också säga att vi kan inte uttrycka att nu skall vi bara bygga ut tåg, och vi skall inte värna om båttrafiken. Det är ett samband. Det gäller att hitta det bästa, mest effektiva, sambandet. Det är också så att fördelen med tåg och med Botniabanan är att godset direkt och utan omlastning kan gå till hjärtat av</textBlock>
    <textBlock id="i-5032acea16b0b2f8">Europa. Det finns alltså oerhört stora fördelar.</textBlock>
    <textBlock id="i-2afe587a76ae2c97">Jag delar också den uppfattningen att vi bedömer att transportvolymerna kommer att öka på grund av</textBlock>
    <textBlock id="i-d3f958afd48c0502">Botniabanan. Jag vet också sedan min tid i Norrbotten att många mindre sågverk, och även lite större företag, jag kan ta Älvsbyhus som exempel, är oerhört beroende av tågtransporter. För dem skulle Botniabanan betyda väldigt mycket eftersom en stor del av deras hustillverkning går på export.</textBlock>
    <textBlock id="i-84097ba937f89943">Jag vill också säga att jag inte har något svar på exakt hur mycket godstransporterna kommer att öka.</textBlock>
    <textBlock id="i-d6498dd94977260d">Det finns olika bedömningar, olika analyser. Jag som minister kan inte svara exakt på detta.</textBlock>
    <textBlock id="i-8a68034a5e03305a">När det sedan gäller Härnösand-Vasa och Umeå-</textBlock>
    <textBlock id="i-d8aafd1fc026fcb8">Vasa vill jag börja med att säga att det finns en diskussion mellan den finska och den svenska regeringen med anledning av att man tar bort taxfree. Det handlar om att man på något sätt skulle subventionera</textBlock>
    <textBlock id="i-a85cdcb2c12c9395">Umeå-Vasa. Det handlar om persontransport, om fartyg som tar människor. Eftersom man inte kan finansiera detta med taxfree har vi talat om en subvention, innebärande att finska staten, svenska staten, regionen Vasa och regionen Västerbotten skulle vara med och betala detta. Vi för sådana diskussioner.</textBlock>
    <textBlock id="i-76084e3f4152656d">I fråga om Härnösand-Vasa handlar det om godstransporter. Jag har också fört en diskussion både med finska och svenska företrädare i denna fråga. Där för vi ingen diskussion om några subventioner eller något stöd. Vi gör också bedömningen att detta inte kommer att konkurrera med linjen Umeå-Vasa. Men de diskussionerna fortgår.</textBlock>
    <textBlock id="i-21880c3f081cba5c">Jag menar också att vi inte kan bygga in oss i en sådan situation att vi subventionerar Umeå-Vasa på ett sådant sätt att det inte blir konkurrensneutralt gentemot Härnösand-Vasa.</textBlock>
  </contentBlock>
  <contentBlock page="0" id="i-2a4bb6a2fe91bc71">
    <textBlock id="i-bbac7e9ff213a21b">Anf.  12  STEN ANDERSSON (m):</textBlock>
    <textBlock id="i-cc3c47b659466795">Fru talman! Med risk för att i likhet med föregående talare i statsrådets eventuella avslutande inlägg bli beskylld för att vara en dystergök, tar jag chansen att vara lite kritisk. Jag var på ett sjöfartsseminarium i</textBlock>
    <textBlock id="i-1c4203b005c8a639">Göteborg för någon månad sedan. Då sade Anders</textBlock>
    <textBlock id="i-1c079bc81da8d91a">Lindström, generaldirektör för Sjöfartsverket, citerat så där ungefärligt: Botniabanan finns inte än, och jag tror inte att Transportsverige lider av detta.</textBlock>
    <textBlock id="i-1eb90a83bbdc60f1">Så fortsatte han med att säga att detta inte bara handlar om persontrafik. Det är så små volymer att de i stort sett är försumbara. Det gäller att hämta gods i en mängd som inte finns i dag. Då skall man hämta det från transportslag som fungerar i dag, och då främst från järnvägen.</textBlock>
    <textBlock id="i-4a1d3df59b4247a3">Trots att jag är med i riksdagens bostadsutskott kan jag knappt någonting om byggföretag i Norrland.</textBlock>
    <textBlock id="i-0976f6f78c3f5be6">Men jag kan kontra med vad skogsindustrin säger, som väl ändå är den tunga industrin där uppe. Deras ord borde väl väga ganska tungt hos statsrådet.</textBlock>
    <textBlock id="i-26e7ca2cb4fc5955">Sedan blir jag lite förvånad. Jag hade en liten trevlig debatt med en av mina motståndare här nere i kaféet i riksdagen innan debatten började här. Han är socialdemokrat, och han påstod att det inte skall vara fråga om att man skall åka ut i Europa. Ute i Europa är godstrafiken inte prioriterad. Jag tror att godset transporteras med 15 kilometer i timmen i effektiv tid. Där prioriterar man först och främst persontrafiken för att den skall fungera in till de stora städerna.</textBlock>
    <textBlock id="i-e9769ca33f3dd364">Jag har en fråga om isbrytning. I dag betalar Sveriges alla hamnar en summa - jag tror att det är procentuellt - till isbrytning. Men om sjöfarten minskar, minskar ju också kravet på isbrytning. Då blir kostnaderna högre för samtliga hamnar i Sverige. Om den här enorma ökningen, som jag tror tyvärr inte finns i sinnevärlden, äger rum är ju risken stor för att sjöfarten på Norrland kommer att försvinna. Det finns väl ingen som kan driva sjöfart med underskott.</textBlock>
    <textBlock id="i-b09a7421dc316894">Fru talman! Jag har aldrig bestridit att det är kunderna som väljer det transportslag som de betraktar som optimalt. Men vi i riksdagen skall väl inte besluta om att subventionera ett transportslag på bekostnad av ett annat. Jag tror att det finns hundratals uttalanden från Sveriges riksdag om att på hyggligt långa sträckor är sjöfarten det ekonomiskt och miljömässigt bästa alternativet.</textBlock>
    <textBlock id="i-232cf45e241f7581">Fru talman! Statsrådet pratar om högre transportkvalitet. Jag tror inte att han riktigt vet vad han talar om. Företag skickar t.ex. inte ömtåligt gods med järnväg. Det skickar man med flyg, lastbil eller fartyg. Man skickar det inte med järnväg på grund av problem med omlastningar.</textBlock>
  </contentBlock>
  <contentBlock page="0" id="i-ba8914708d2fc0cf">
    <textBlock id="i-f53b8a40be6af52c">Anf.  13  JOHNNY GYLLING (kd):</textBlock>
    <textBlock id="i-5092bda65cc3d983">Fru talman! Jag tycker att det var ett bra besked näringsministern gav om att konkurrensneutralitet naturligtvis måste gälla mellan olika sjöfartslinjer när man nu tittar på subventioner på grund av att taxfreeförsäljningen skall upphöra.</textBlock>
    <textBlock id="i-d9c0dfc6cd9bcf8f">Jag tycker själv att Botnialink är ett positivt initiativ. Där har man byggt upp ett nätverk som sträcker sig från Ryssland, över Finland, genom Sverige, till</textBlock>
    <textBlock id="i-7f7cfe6322b2e65b">Norge och ut i Trondheim. En annan positiv sak är också att man på detta sätt kan lägga över transporter av farligt gods på sjöfarten.</textBlock>
    <textBlock id="i-d8d226034bdd62eb">Näringsministern påpekar att den nya linje som vi talar om här skall transportera gods. På den befintliga linjen mellan Umeå och Vasa är det till största delen persontrafik. Om man hittar någon form av subventionslösning för den trafiken där man också tar lastbilar på färjan, finns det en risk att man även kan snedvrida priserna på godset. Det är den farhågan som gör att jag har lagt mig i den här debatten.</textBlock>
    <textBlock id="i-7bd36770f34a3aa0">Men nu har ju näringsministern sagt att han strävar efter konkurrensneutralitet. Min sista fråga blir då: När tror ministern att det finns någon form av lösning på det här problemet med sjöfartsstöd i Norrland?</textBlock>
  </contentBlock>
  <contentBlock page="0" id="i-7e32be7f90fdeeda">
    <textBlock id="i-d2ea697de1cddb80">Anf.  14  Näringsminister BJÖRN ROSEN-</textBlock>
    <textBlock id="i-bd7d185732b917f0">GREN (s):</textBlock>
    <textBlock id="i-760fdbfd0459ba43">Fru talman! Låt mig börja med att kommentera frågan om isbrytning. Det främsta regionalpolitiska medlet för Norrlandskusten är isbrytarna. Jag tror att den första kontinuerliga isbrytningen kom så sent som 1972-1973. Det är det viktigaste regionalpolitiska medlet. Kostnaden för dem täcks mer än väl av malmen. Malmen transporteras ned till Luleå där den lastas på båt i Östersjön, och då blir det isbrytning, eller till Kiruna, och då går den ut mot Atlanten. Jag kan inte se att det skulle ändras om det skulle bli en konkurrenssituation.</textBlock>
    <textBlock id="i-88fc1feb9ed5b3ce">Vi transporterar mer högförädlat gods med tåg än med fartyg. När det gäller fartyg handlar det väldigt mycket om bulk. Norrbotten har fortfarande väldigt mycket bulkvaror att erbjuda. Därför kommer fartygstransporter att spela en mycket stor roll. Det finns inte någon som helst anledning att tro att vi skulle kunna ta bort isbrytningen på grund av att vi inte har gods. Det kommer inte att ske. Min förhoppning är att</textBlock>
    <textBlock id="i-04c137afc3af9879">Norrlands inland och Norrland totalt sett skall utvecklas, och därmed också transportera avsevärt mer.</textBlock>
    <textBlock id="i-ef0d21a5cf8d3227">Då skall det finnas en sådan möjlighet. Infrastrukturen har då en mycket stor betydelse.</textBlock>
    <textBlock id="i-5e965cba7147fb2d">När det sedan gäller frågan om färjetrafiken mellan Vasa och Umeå eller/och Vasa och Härnösand bedömer jag att den frågan skall avgöras under våren.</textBlock>
    <textBlock id="i-6f96960b0bec8b35">Det vi kan föra en diskussion om är det bortfall som blir på grund av att taxfreeförsäljningen upphör. Det måste göras en avvägning med utgångspunkt i att det är persontrafiken som skall upprätthållas. Jag delar uppfattningen att det är en svår avvägning, eftersom persontrafiken i sig kan bli en indirekt subvention för godset som därmed skulle kunna få en starkare konkurrensfördel. Min ambition är att göra detta konkurrensneutralt. Jag tror att det finns förutsättningar för att bägge dessa färjelinjer kommer att kunna upprätthållas.</textBlock>
  </contentBlock>
  <contentBlock page="0" id="i-b84becddd785241a">
    <textBlock id="i-cd1585ce78f10391">Anf.  15  STEN ANDERSSON (m):</textBlock>
    <textBlock id="i-642f2fabaad60f04">Fru talman! Jag skall inte vara så förmäten att jag står och undervisar statsrådet. Statsrådet säger att isbrytningen betalas av inkomster från malmen som går via Luleå. Men isbrytningen betalas ju i dag av samtliga hamnar i Sverige. Det kan ingen komma ifrån. Om det blir så illa att Botniabanan innebär att sjöfarten försvinner från en del hamnar, kanske dessa hamnars intresse minskar för att medverka till att betala för en isbrytning som de anser att de inte har någon nytta av.</textBlock>
    <textBlock id="i-01f76ba0936c9fc1">Jag kan förstå att statsrådet säger till mig att Sjöfartsverket är part i målet. Jag inser det. De har ju sina inkomster av just fungerande hamnar i Sverige.</textBlock>
    <textBlock id="i-56fa857044304091">Jag är rädd för att man kommer att knorra lite grann i hamnarna om de farhågor som man kan läsa om i</textBlock>
    <textBlock id="i-4d67920b935fb6ac">Svensk hamntidning i dag slår in. Man är mycket rädd för att en betydande del av sjöfarten kommer att försvinna.</textBlock>
    <textBlock id="i-16a78c97a68da2a6">Statsrådet har fortfarande inte svarat på min fråga.</textBlock>
    <textBlock id="i-93736652b5a601e0">Gäller det 700 000 ton gods per år, som Banverket säger, eller gäller det 1,5 miljoner ton, dvs. dubbelt så mycket som Botniagruppen säger? Var skall det godset i så fall tas ifrån? Skall det tas från sjöfarten, om det nu inte skall tas från någon framtida ökning som vi inte vet någonting om, kommer sjöfarten i den regionen att minska.</textBlock>
    <textBlock id="i-a293ba7db4c11679">Till sist, fru talman, är jag givetvis intresserad av att hela Sverige skall leva. Men jag har svårt att förstå varför man skall ha två parallella system som skall konkurrera med varandra, varav det ena med stöd och hjälp av skattebetalarna. Sverige har i dag tyvärr inte råd att syssla med en sådan exklusivitet, utan vi måste välja ett. Vi är inte i den andra situationen att vi kan hämta guld från byxfickorna.</textBlock>
  </contentBlock>
  <contentBlock page="0" id="i-e6b8c7be52bd921a">
    <textBlock id="i-fe34af77bb1e62e4">Anf.  16  Näringsminister BJÖRN ROSEN-</textBlock>
    <textBlock id="i-4bc3c0aa3beee496">GREN (s):</textBlock>
    <textBlock id="i-d3098b4bba03bbb7">Fru talman! Av någon underlig anledning är det så att Svenska vägföreningen och Svenskt flyg, båda är intresseorganisationer som värnar om vägar och flyg, och Sjöfartsverket, med sjöfartsnäringen totalt, är väldigt kritiska till Botniabanan.</textBlock>
    <textBlock id="i-4461071e60f6f7d6">Vi här i riksdagen, eller jag som minister, måste faktiskt se detta lite mer övergripande. Och jag ser</textBlock>
    <textBlock id="i-a6c4a1ab6a1753f3">Botniabanan som ett komplement som behövs för att ge möjligheter för Norrland att utvecklas, och det har riksdagen också tagit ställning till. Det är ett komplement som ger större möjligheter när det gäller persontransporter men kanske i synnerhet när det gäller gods. Det kommer att utvecklas. Vi får större möjligheter. Och - än en gång - man kan inte bara säga att man skall ta sina transporter på båt. Det måste finnas alternativ. Och om inte dessa alternativ finns, så finns det inte samma möjligheter. Det handlar om att komplettera, och det handlar om att i detta ge större möjligheter för Norrland, och inte minst för</textBlock>
    <textBlock id="i-24dd2a63161e6dac">Norrlands inland.</textBlock>
    <textBlock id="i-de26726034088059">Avslutningsvis vill jag säga, kanske lite polemiskt, att alla svenskar är med och betalar regionalpolitiken, och alla svenskar och alla andra får vara med och betala Botniabanan. Sådant kallas för politik.</textBlock>
  </contentBlock>
  <contentBlock page="0" id="i-e58c9af352712a8c">
    <textBlock id="i-f0814558fe6a7ae6">Överläggningen var härmed avslutad.</textBlock>
  </contentBlock>
  <contentBlock page="0" id="i-d91af4f7d8eafc4b">
    <textBlock id="i-8bae501eb54705ca">8 §  Hänvisning av ärende till utskott</textBlock>
  </contentBlock>
  <contentBlock page="0" id="i-bb3684635b3e2e48">
    <textBlock id="i-f93134040e54ab61">Föredrogs och hänvisades</textBlock>
    <textBlock id="i-45c0150e14386180">Proposition</textBlock>
    <textBlock id="i-8b81e940b7e9c5ff">1998/99:99 till näringsutskottet</textBlock>
  </contentBlock>
  <contentBlock page="0" id="i-8c654e0b2ef67bc7">
    <textBlock id="i-e6f4a6a4a307d680">9 §  Förnyad bordläggning</textBlock>
  </contentBlock>
  <contentBlock page="0" id="i-3701b38adaca116a">
    <textBlock id="i-df16d4f9a123d6f8">Föredrogs men bordlades åter</textBlock>
    <textBlock id="i-f59ff000ed9a509e">Konstitutionsutskottets betänkanden 1998/99:KU18</textBlock>
    <textBlock id="i-d5e8869c2ffee5dd">och KU23</textBlock>
    <textBlock id="i-a321959d0235a17b">Justitieutskottets betänkande 1998/99:JuU9</textBlock>
    <textBlock id="i-a533a67f814411dc">Näringsutskottets betänkande 1998/99:NU10</textBlock>
    <textBlock id="i-4b388ca89d58ffdc">Arbetsmarknadsutskottets betänkande 1998/99:AU8</textBlock>
    <textBlock id="i-3cec634caea4a60e">Utrikesutskottets betänkanden 1998/99:UU13, UU6</textBlock>
    <textBlock id="i-0b250bace57a6e64">och UU7</textBlock>
  </contentBlock>
  <contentBlock page="0" id="i-3aabd79805b41eb6">
    <textBlock id="i-91a8d4c9930cd54f">10 §  Bordläggning</textBlock>
  </contentBlock>
  <contentBlock page="0" id="i-7d626fe96b454690">
    <textBlock id="i-c7605ca2bc45c0f0">Anmäldes och bordlades</textBlock>
    <textBlock id="i-86b5418a5dcc650c">Proposition</textBlock>
    <textBlock id="i-4a924cc6e93a8ccf">1998/99:107 En idrottspolitik för 2000-talet - folkhälsa, folkrörelse och underhållning</textBlock>
  </contentBlock>
  <contentBlock page="0" id="i-8dc2f708a7906b22">
    <textBlock id="i-83b47d314690d6f9">11 §  Anmälan om interpellationer</textBlock>
  </contentBlock>
  <contentBlock page="0" id="i-b6fb10295d64bc14">
    <textBlock id="i-e9313787a373cb38">Anmäldes att följande interpellationer framställts</textBlock>
  </contentBlock>
  <contentBlock page="0" id="i-748bf21409754902">
    <textBlock id="i-c558da03919c160d">den 16 april</textBlock>
  </contentBlock>
  <contentBlock page="0" id="i-d2ce2ed4121f2bf2">
    <textBlock id="i-582600ede8975532">1998/99:263 av Ola Karlsson (m) till finansministern</textBlock>
    <textBlock id="i-02b51c6d597c2d72">Reglerna för F-skattsedel</textBlock>
    <textBlock id="i-22da4bc619b5036e">1998/99:264 av Ola Karlsson (m) till statsrådet Britta</textBlock>
    <textBlock id="i-24aa87a991a98f09">Lejon</textBlock>
    <textBlock id="i-597aee0087da2b69">Den kommunala kompetensen</textBlock>
    <textBlock id="i-cc8d60162b461c18">1998/99:265 av Chatrine Pålsson (kd) till socialministern</textBlock>
    <textBlock id="i-9b02ff78e1c7ace6">Preimplantatorisk genetisk diagnostik</textBlock>
    <textBlock id="i-0850704c33bce058">1998/99:266 av Anders Karlsson (s) till justitieministern</textBlock>
    <textBlock id="i-a587817ad26ec1f8">Landskrona tingsrätt</textBlock>
  </contentBlock>
  <contentBlock page="0" id="i-7d96b3d66350edfc">
    <textBlock id="i-67928b3850c2ef79">den 19 april</textBlock>
  </contentBlock>
  <contentBlock page="0" id="i-da14d0d2dd666b04">
    <textBlock id="i-b6719d260d5233f3">1998/99:267 av Berit Jóhannesson (v) till statsrådet</textBlock>
    <textBlock id="i-fcc127b8ec7c611a">Pierre Schori</textBlock>
    <textBlock id="i-d1b9f4dcd87c8e2e">Stöd till minröjning</textBlock>
  </contentBlock>
  <contentBlock page="0" id="i-8748df27d1a85ca4">
    <textBlock id="i-0db87b9552264fe3">den 20 april</textBlock>
  </contentBlock>
  <contentBlock page="0" id="i-c6da91fbbbab9f43">
    <textBlock id="i-9524330b8b2c644f">1998/99:268 av Gudrun Lindvall (mp) till finansministern</textBlock>
    <textBlock id="i-d82e09e37924bd03">Beskattning av fossilt bränsle</textBlock>
    <textBlock id="i-5f35ca9008bdfe8f">1998/99:269 av Per-Richard Molén (m) till statsministern</textBlock>
    <textBlock id="i-df344dd0b4310500">Millennieskiftet och de offentliga datasystemen</textBlock>
    <textBlock id="i-5aa032e5acbe81a0">1998/99:270 av Sonja Fransson (s) till statsrådet</textBlock>
    <textBlock id="i-021e56756b041306">Maj-Inger Klingvall</textBlock>
    <textBlock id="i-9b99b77bcfa8d984">Arbetsgivarens rehabiliteringsansvar</textBlock>
  </contentBlock>
  <contentBlock page="0" id="i-745e8ae8f5210af8">
    <textBlock id="i-cd3d10eb5c975e1e">Interpellationerna redovisas i bilaga som fogas till riksdagens snabbprotokoll tisdagen den 27 april.</textBlock>
  </contentBlock>
  <contentBlock page="0" id="i-8f4400df8d89610f">
    <textBlock id="i-ded33a27a6a67716">12 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-38ce82c6fcf4e305">
    <textBlock id="i-686744f3a939d7c1">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-fb971a13105c8497">
    <textBlock id="i-30c40f7bcc9e93be">den 19 april</textBlock>
  </contentBlock>
  <contentBlock page="0" id="i-8998c906b8a0231e">
    <textBlock id="i-e425a676dd3b949f">1998/99:539 av Lennart Fridén (m) till socialministern</textBlock>
    <textBlock id="i-20093dd859c3977d">Smärtlindring till foster</textBlock>
    <textBlock id="i-58b246eb7d1cf296">1998/99:540 av Sonja Fransson (s) till utbildningsministern</textBlock>
    <textBlock id="i-c9002a1982eaa52f">Biobanker</textBlock>
    <textBlock id="i-82dc5feec15eef5a">1998/99:541 av Liselotte Wågö (m) till socialministern</textBlock>
    <textBlock id="i-84b22d29bdb6937e">Återbetalning av bilstöd</textBlock>
  </contentBlock>
  <contentBlock page="0" id="i-3a238cee9fa33bc9">
    <textBlock id="i-581ee4a4c9c085b4">den 20 april</textBlock>
  </contentBlock>
  <contentBlock page="0" id="i-1a80f8cec3a3f7d3">
    <textBlock id="i-07bd87fb4ae16801">1998/99:542 av Yvonne Ruwaida (mp) till vice statsminister Lena Hjelm-Wallén</textBlock>
    <textBlock id="i-f96831ea35190b65">Sveriges ordförandeskap i EU</textBlock>
    <textBlock id="i-a9ecb13cece03c35">1998/99:543 av Yvonne Ruwaida (mp) till statsministern</textBlock>
    <textBlock id="i-413c66349a93c1cf">VEU:s integration i EU</textBlock>
    <textBlock id="i-b89edbd1c37768f4">1998/99:544 av Yvonne Ruwaida (mp) till statsrådet</textBlock>
    <textBlock id="i-01b7900bfbb043e3">Mona Sahlin</textBlock>
    <textBlock id="i-02389aae87047d45">Kärnkraftsreaktorerna kring årsskiftet</textBlock>
    <textBlock id="i-b1237c56773560a2">1998/99:545 av Yvonne Ruwaida (mp) till statsrådet</textBlock>
    <textBlock id="i-279d36fca99193c6">Mona Sahlin</textBlock>
    <textBlock id="i-1d0d6cfe2086f9d1">Elektromagnetisk strålning</textBlock>
    <textBlock id="i-f577763065e239f7">1998/99:546 av Barbro Westerholm (fp) till socialministern</textBlock>
    <textBlock id="i-de69fa660b6dcc93">Säkerheten på apoteken</textBlock>
    <textBlock id="i-92bdaa210cfed105">1998/99:547 av Barbro Westerholm (fp) till statsrådet</textBlock>
    <textBlock id="i-08d6930d659cfbcd">Pierre Schori</textBlock>
    <textBlock id="i-ba926ef89a414ad8">Kosovoalbanska flyktingar och visumtvånget</textBlock>
  </contentBlock>
  <contentBlock page="0" id="i-db0ca82e51c95b9d">
    <textBlock id="i-96a4ca04190f1bb1">Frågorna redovisas i bilaga som fogas till riksdagens snabbprotokoll tisdagen den 27 april.</textBlock>
  </contentBlock>
  <contentBlock page="0" id="i-730a5ee4a53f2099">
    <textBlock id="i-07947f456864c606">13 §  Kammaren åtskildes kl. 14.55.</textBlock>
  </contentBlock>
  <contentBlock page="0" id="i-0667fec9fbbc5dca">
    <textBlock id="i-eafbe87eb9c244cc"/>
    <textBlock id="i-f29596fb294c0d74">Förhandlingarna leddes av tredje vice talmannen.</textBlock>
  </contentBlock>
</protocol>
