<protocol id="prot-199293--49">
  <contentBlock page="0" id="i-53db077dfbc26c8b">
    <textBlock id="i-c8da7020f7aac326">Välkomstord</textBlock>
  </contentBlock>
  <contentBlock page="0" id="i-2e9dc791026be304">
    <textBlock id="i-2b633232cb22ad91">Anf. 1  TALMANNEN:</textBlock>
  </contentBlock>
  <contentBlock page="0" id="i-0651292787e13745">
    <textBlock id="i-122ccf44a624f4b6">Ärade riksdagsledamöter! Jag hälsar er, vice talmännen, kammarens sekreterare och riksdagens personal varmt välkomna tillbaka till det fortsatta riksdagsarbetet under detta riksmöte.</textBlock>
  </contentBlock>
  <contentBlock page="0" id="i-338ef2d353742de4">
    <textBlock id="i-5d27d4311793ae6b">1 §  Anmälan om återtagande av plats i riksdagen</textBlock>
  </contentBlock>
  <contentBlock page="0" id="i-47d6994a6393bcc2">
    <textBlock id="i-836432e59c797440">Talmannen meddelade att Ingbritt Irhammar (c)</textBlock>
    <textBlock id="i-c0ba1362ad248866">den 19 december 1992 återtagit sin plats i riksdagen som ersättare för jordbruksminister Karl Erik</textBlock>
    <textBlock id="i-e9672e76d16e6418">Olsson (c), varigenom uppdraget som ersättare upphört för Lars Petersson.</textBlock>
  </contentBlock>
  <contentBlock page="0" id="i-afc57f19e8604f69">
    <textBlock id="i-84648ab628728d99">2 §  Ledighet</textBlock>
  </contentBlock>
  <contentBlock page="0" id="i-3fb1e9aefa2d22e7">
    <textBlock id="i-c684972dcc59c0e9">Talmannen meddelade att Birger Rosqvist (s)</textBlock>
    <textBlock id="i-2b4a2001ef3ac038">ansökt om fortsatt sjukledighet under tiden den 1</textBlock>
    <textBlock id="i-03b08cd98e7c2020">januari -- den 31 mars.</textBlock>
  </contentBlock>
  <contentBlock page="0" id="i-0e52e919caa5c4e4">
    <textBlock id="i-3e8492bf025d8af7">Kammaren biföll denna ansökan.</textBlock>
  </contentBlock>
  <contentBlock page="0" id="i-4a6dcdea1bef9418">
    <textBlock id="i-cb2fff7880d12ffc">Talmannen anmälde att Krister Örnfjäder (s) även i fortsättningen skulle tjänstgöra som ersättare för</textBlock>
    <textBlock id="i-534b9081fbcee567">Birger Rosqvist.</textBlock>
  </contentBlock>
  <contentBlock page="0" id="i-e7f554409cff5209">
    <textBlock id="i-a8ff04a5a23835c3">3 §  Justering av protokoll</textBlock>
  </contentBlock>
  <contentBlock page="0" id="i-c46e5cf7033a27c8">
    <textBlock id="i-d3e674876613d82d">Justerades protokollen för den 14, 15, 16, 17 och 18</textBlock>
    <textBlock id="i-604b9b2588587f3c">december 1992.</textBlock>
  </contentBlock>
  <contentBlock page="0" id="i-1569f3788e698f1e">
    <textBlock id="i-970b9728df3d48a1">4 §  Överlämnande av kommittéberättelsen</textBlock>
  </contentBlock>
  <contentBlock page="0" id="i-317c5fa57911ee29">
    <textBlock id="i-5179ae8e1fa35804">Anf. 2  Statsrådet REIDUNN LAURÉN (-</textBlock>
    <textBlock id="i-d57f5facd2300add">):</textBlock>
  </contentBlock>
  <contentBlock page="0" id="i-b18c12a3d10823f8">
    <textBlock id="i-f0564c024d619b9b">Fru talman! På regeringens vägnar får jag härmed till riksdagen överlämna kommittéberättelsen för</textBlock>
    <textBlock id="i-1809c6bb10ca32a4">1993.</textBlock>
  </contentBlock>
  <contentBlock page="0" id="i-078cd862b284eafa">
    <textBlock id="i-b08cd672d3efb7af">Statsrådet Laurén avlämnade regeringens skrivelse</textBlock>
    <textBlock id="i-68f71b064770f604">1992/93:103 med redogörelse för verksamheten inom de kommittéer som hade tillsatts efter beslut av regeringen.</textBlock>
  </contentBlock>
  <contentBlock page="0" id="i-cbe9e8e21c83459f">
    <textBlock id="i-9d6dcee20bf084ce">Kommittéberättelsen bordlades.</textBlock>
  </contentBlock>
  <contentBlock page="0" id="i-a8adcd50bc3449b2">
    <textBlock id="i-0100a0784e8b0343">5 §  Överlämnande av budgetpropositionen</textBlock>
  </contentBlock>
  <contentBlock page="0" id="i-8fbee793e6695231">
    <textBlock id="i-2d592b777d742b27">Anf. 3  Finansminister ANNE WIBBLE</textBlock>
    <textBlock id="i-cfa87ffa99711dca">(fp):</textBlock>
  </contentBlock>
  <contentBlock page="0" id="i-16932f29d4001949">
    <textBlock id="i-a717b7807fd06e0e">Fru talman! Jag ber att till riksdagen få överlämna regeringens förslag till statsbudget för budgetåret</textBlock>
    <textBlock id="i-541bc0bad02f0602">1993/94.</textBlock>
  </contentBlock>
  <contentBlock page="0" id="i-5381df05d16104b3">
    <textBlock id="i-e6df105f4f1d7578">Finansministern överlämnade regeringens proposition 1992/93:100 med förslag till statsbudget för budgetåret 1993/94.</textBlock>
  </contentBlock>
  <contentBlock page="0" id="i-1a00f2b6ddaae6a7">
    <textBlock id="i-09e3d58198685289">Anf. 4  TALMANNEN:</textBlock>
  </contentBlock>
  <contentBlock page="0" id="i-3f5830775168916b">
    <textBlock id="i-0d553c6d0f7a60b1">Det omfattande och viktiga budgetarbetet inleds nu i riksdagen genom det budgetförslag som regeringen just har överlämnat. Finansministern kommer nu att lämna kammarens ledamöter information om budgeten, och därefter får oppositionens företrädare komma till tals.</textBlock>
  </contentBlock>
  <contentBlock page="0" id="i-99975a0f7cc886c6">
    <textBlock id="i-7a2c44cd3e7042b7">Anf. 5  Finansminister ANNE WIBBLE</textBlock>
    <textBlock id="i-07589846f943a765">(fp):</textBlock>
  </contentBlock>
  <contentBlock page="0" id="i-6e9c4bd1d56aa915">
    <textBlock id="i-73fc0748f14634bf">Fru talman! Riksdagens ledamöter! Det här budgetförslaget visar hur Sverige kommer stärkt ur dagens ekonomiska problem. Den ekonomiska politiken leder till att vi kan ta oss bort från de svårigheter som i dag medför påfrestningar för många människor i vårt land: arbetslösheten, den krympande produktionen, budgetunderskottet, finanskrisen.</textBlock>
  </contentBlock>
  <contentBlock page="0" id="i-2eca545e7309342e">
    <textBlock id="i-9e059a660b7acee3">Genom att sanera statsfinanserna, sänka skatterna på produktionen, företagandet och jobben och satsa på massiva investeringar i infrastruktur skapar vi nu den exportledda tillväxt som svensk ekonomi behöver.</textBlock>
  </contentBlock>
  <contentBlock page="0" id="i-f9088559ecc7474d">
    <textBlock id="i-ea432421b7b1280b">Prognoserna i finansplanen visar att allt fler ljus tänds i det ekonomiska mörkret. Politiken leder rätt.</textBlock>
  </contentBlock>
  <contentBlock page="0" id="i-d96a9389f4772bfd">
    <textBlock id="i-9e3002001f38ed4d">Näringslivets konkurrenskraft förbättras kraftigt.</textBlock>
    <textBlock id="i-4cca4de2c87322b3">Exporten ökar starkt redan i år och än mer 1994.</textBlock>
    <textBlock id="i-6187037dc2441caf">De svenska företagen stärker sina positioner här hemma och på världsmarknaderna. Många av dem är små och medelstora företag. Exporten drar i gång industriproduktionen och industriinvesteringarna, som nu börjar öka, långsamt i år men snabbare nästa år. Vi ser nu början på en exportledd tillväxt.</textBlock>
  </contentBlock>
  <contentBlock page="0" id="i-92cc1e308a1e2ed8">
    <textBlock id="i-cd2cfe2685bdcd89">I dag präglas den svenska ekonomin av stora svårigheter. Misstagen i den ekonomiska politiken under 1970- och 1980-talen har satt djupa spår.</textBlock>
    <textBlock id="i-d42a4718bdfdfb4b">Överhettningen under 1980-talet skapade en spekulations- och låneekonomi, och när spekulationsbubblan sprack uppstod den djupa finanskris som vi nu upplever. På samma sätt dolde överhettningen svåra obalanser i de offentliga finanserna -- obalanser som i dagens lågkonjunktur har blivit tydliga.</textBlock>
  </contentBlock>
  <contentBlock page="0" id="i-4e26e6f1d64487d0">
    <textBlock id="i-7b6d10335222ebfa">Det värsta problemet är den höga arbetslösheten.</textBlock>
    <textBlock id="i-c507d348393ac6fd">Att vara utan jobb eller att oroa sig över att bli uppsagd innebär hårda påfrestningar. Det plågar många människor, och det skapar sociala och ekonomiska problem.</textBlock>
  </contentBlock>
  <contentBlock page="0" id="i-ce630638059596f5">
    <textBlock id="i-a169b8e35127ba30">När människor tvingas gå arbetslösa under lång tid kan följden alltför ofta bli social utslagning. Ett samhälle med en omfattande långtidsarbetslöshet skulle bli ett hårt samhälle, med växande klyftor.</textBlock>
    <textBlock id="i-71cb7a54028be29a">Det vore oacceptabelt. Därför måste arbetslösheten bekämpas.</textBlock>
  </contentBlock>
  <contentBlock page="0" id="i-31ed09c1a5d9a986">
    <textBlock id="i-f9995cfc08251671">Jag är övertygad om att jag talar för alla i denna kammare när jag säger att vi vill göra vårt yttersta för att pressa ner arbetslösheten och skapa nya, trygga jobb. Tillväxtpolitiken är kärnan i kampen mot arbetslösheten.</textBlock>
  </contentBlock>
  <contentBlock page="0" id="i-74f2e1eae08eae8f">
    <textBlock id="i-6c22d22743d58ef7">Den ekonomiska politiken har nu, liksom tidigare, två huvuduppgifter. För det första krävs det fortsatta insatser för expansion av näringslivet. Det sker genom förändringar i utgiftssystemen, sänkta skatter för företagen, avregleringar, satsningar på forskning, utbildning och infrastruktur. EES-</textBlock>
    <textBlock id="i-e6d5b8704a8b57d6">avtalet och svenskt medlemskap i EG är också verktyg för ökad konkurrens, tillväxt och därmed flera jobb.</textBlock>
  </contentBlock>
  <contentBlock page="0" id="i-fd2d876b67712f14">
    <textBlock id="i-65da8633309f76f4">För det andra krävs det en fortsatt sanering av de offentliga finanserna. Då kan räntan sjunka, och en lägre ränta är den enskilda faktor som har störst expansiv effekt för att öka tillväxten och minska arbetslösheten.</textBlock>
  </contentBlock>
  <contentBlock page="0" id="i-95426e7cfd320eff">
    <textBlock id="i-8dc5972981cfa392">Fru talman! Sedan regeringsskiftet har vi bedrivit ett omfattande arbete för att återupprätta tillväxten och sanera landets ekonomi. Många strukturella förändringar har redan genomförts. Det innebär att tidigare grus i det ekonomiska maskineriet försvinner och ersätts av smörjande olja.</textBlock>
    <textBlock id="i-b07a4d4c5d618265">Ekonomins utvecklingskraft och växtkraft ökar.</textBlock>
  </contentBlock>
  <contentBlock page="0" id="i-a6ba170f696e7fb7">
    <textBlock id="i-ffcb13360c798719">Alla socialförsäkringssystem har gjorts om eller är föremål för översyn, så att det lönar sig bättre att arbeta och spara.</textBlock>
  </contentBlock>
  <contentBlock page="0" id="i-310170bd48cee82d">
    <textBlock id="i-7701708d75827242">Vi har beslutat om åtgärder för ökad konkurrens i både privat och offentlig sektor. Den offentliga sektorns produktion börjar nu öppnas för privata företag.</textBlock>
  </contentBlock>
  <contentBlock page="0" id="i-fbd4e898bc2a4aba">
    <textBlock id="i-dcabe123e80f915d">Arbetslinjen har hävdats.</textBlock>
  </contentBlock>
  <contentBlock page="0" id="i-8274cc768e58c1b4">
    <textBlock id="i-d961795dcbb3218d">Stora satsningar på infrastruktur och högskoleutbildning har inletts.</textBlock>
  </contentBlock>
  <contentBlock page="0" id="i-509bd7212a0be9e0">
    <textBlock id="i-533d6404b6f96f09">Skatterna på produktionen har sänkts med ca 40</textBlock>
    <textBlock id="i-7cd6bfc7d2a909a1">miljarder kronor.</textBlock>
  </contentBlock>
  <contentBlock page="0" id="i-da0997be4bdb1d84">
    <textBlock id="i-e5ce5b59a8af326d">Beslut har fattats som innebär minskade offentliga utgifter på nära 70 miljarder kronor under de närmaste åren. Därmed har förutsättningarna för att att avskaffa det s.k. strukturella underskottet i de offentliga finanserna förbättrats mycket starkt.</textBlock>
  </contentBlock>
  <contentBlock page="0" id="i-09fb957909e69fe5">
    <textBlock id="i-b7fdf147c6900f44">Nu går vi vidare för att ytterligare stärka tillväxten, sanera statsfinanserna och öka sysselsättningen.</textBlock>
    <textBlock id="i-a516c2dca40980cd">Tillväxtpolitiken bygger på lägre ränta och fortsatt låg inflation. Detta är centralt. Därför är den första riktlinjen för den ekonomiska politiken att den underliggande inflationstakten skall förbli låg.</textBlock>
  </contentBlock>
  <contentBlock page="0" id="i-ecb58cefa319eff4">
    <textBlock id="i-4e1e406da8892b0c">Den andra riktlinjen är att underskottet i de offentliga finanserna skall minska. Trots de åtgärder som har vidtagits är underskottet i statsbudgeten nästan 200 miljarder kronor under det här budgetåret. I förslaget till statsbudget för</textBlock>
    <textBlock id="i-0c9ffd90219b20cf">1993/94 minskar underskottet kraftigt, till drygt 160</textBlock>
    <textBlock id="i-f9a3f063548416f7">miljarder kronor. För de totala offentliga finanserna för hela den offentliga verksamheten beräknas underskottet minska från drygt 170</textBlock>
    <textBlock id="i-18f82893496c9ee2">miljarder kronor 1993 till drygt 140 miljarder kronor 1994.</textBlock>
  </contentBlock>
  <contentBlock page="0" id="i-b4a208fb606442d6">
    <textBlock id="i-79abe1e6789236f7">En del av det här underskottet försvinner när konjunkturen blir bättre, men det som kallas för den strukturella delen gör inte det. Den delen av underskottet avskaffas genom konkreta åtgärder.</textBlock>
  </contentBlock>
  <contentBlock page="0" id="i-118864177d0d875b">
    <textBlock id="i-1842b32db64dedec">I finansplanen presenteras ett program för att avskaffa det strukturella underskottet på fem år.</textBlock>
    <textBlock id="i-bd224b41cef36dd7">Programmet har två inslag, dels fortsatta budgetförstärkningar på ungefär 10 miljarder kronor per år, dels stor återhållsamhet inom den offentliga konsumtionen, så att den är realt oförändrad. Finansplanen sätter upp som ett konkret mål för budgetpolitiken att avskaffa det strukturella underskottet och, vilket är mycket viktigt, visar hur detta mål skall nås.</textBlock>
  </contentBlock>
  <contentBlock page="0" id="i-a120d917a5344489">
    <textBlock id="i-8692783bca2fca50">Därför är den tredje riktlinjen för den ekonomiska politiken att de offentliga utgifterna skall minska.</textBlock>
  </contentBlock>
  <contentBlock page="0" id="i-728f386b5a8e6e87">
    <textBlock id="i-d72b8d7de9622932">Saneringen av de offenliga finanserna kräver, som alla förstår, fortsatta och målmedvetna minskningar av utgifterna. I budgetpropositionen föreslås åtgärder som minskar utgifterna med 17</textBlock>
    <textBlock id="i-461a3cc2c28f1af6">miljarder kronor under budgetåret 1993/94. Av dessa är 12 miljarder kronor nya förslag. Förslagen är utformade så att besparingseffekten växer över tiden, till närmare 27 miljarder kronor. De nya förslagen är bl.a. följande.</textBlock>
  </contentBlock>
  <contentBlock page="0" id="i-3fe891aa97c6616d">
    <textBlock id="i-f5658cc8e7bb7341">Kompensationsgraden i delpensionsförsäkringen föreslås minskas. Rätten till nedtrappning av arbetstiden föreslås begränsas, och åldersgränsen för att kunna få deltidspension skall höjas.</textBlock>
    <textBlock id="i-9f55affb7705d47d">Arbetsskadesjukpenningen slopas och ersätts av vanlig sjukpenning. Ersättningen i arbetslöshetsförsäkringen blir i huvudsak densamma, även den som vid sjukdom. Fem karensdagar föreslås återinföras.</textBlock>
  </contentBlock>
  <contentBlock page="0" id="i-b573521bf71b393a">
    <textBlock id="i-47d4f8f208fc2308">Kronans minskade värde innebär en standardsänkning för hela folkhushållet, och ingen kan tillåtas kompensera sig för den på andras bekostnad. De förmåner som följer basbeloppet kommer därför inte att räknas upp med de prisökningar som följer av kronans minskade värde.</textBlock>
  </contentBlock>
  <contentBlock page="0" id="i-0e3961fd5ab9f443">
    <textBlock id="i-ba1cf7ee9ff3224c">Låg inflation, minskat budgetunderskott och minskade offentliga utgifter är direkt nödvändiga för lägre ränta och därmed i kampen mot arbetslösheten.</textBlock>
  </contentBlock>
  <contentBlock page="0" id="i-1dd2bfacbc4eb0cb">
    <textBlock id="i-a826712a579ac3fb">Den ekonomiska politiken innehåller också åtgärder som direkt ökar näringslivets växtkraft.</textBlock>
    <textBlock id="i-4009ee72a74c685d">Det är strategiska skattesänkningar, främst för de mindre och medelstora företagen. Det sista steget i den stora skattereformen kommer 1994. Då får egenföretagarna samma skattemässiga möjligheter att expandera som aktiebolag. Redan för 1993</textBlock>
    <textBlock id="i-bd1dc8a498746e5a">föreslår vi skattelättnader för egenföretagarna.</textBlock>
  </contentBlock>
  <contentBlock page="0" id="i-5eb60bf277585e41">
    <textBlock id="i-d6233d620fd619c9">Avregleringen drivs vidare. Det påverkar alla marknader; arbetsmarknaden, kommunikationsmarknaden, finansmarknaden, bostadsmarknaden, elmarknaden och inte minst den marknad där kommunerna fungerar.</textBlock>
  </contentBlock>
  <contentBlock page="0" id="i-8d0833644dac324e">
    <textBlock id="i-36a01de6d9fe2d6b">Satsningen på infrastruktur ökar ännu mera.</textBlock>
    <textBlock id="i-fef7db96fb7b74ab">Genom en övergång till lånefinansiering, som föreslås i årets budgetproposition, kan nya projekt för ytterligare 20 miljarder kronor påbörjas.</textBlock>
  </contentBlock>
  <contentBlock page="0" id="i-4a0601d2ba0e9375">
    <textBlock id="i-e264e8ddb2940e97">Arbetslinjen hävdas alltfort. För ungdomspraktik, utbildning, beredskapsarbeten och liknande insatser avsätts nära 30 miljarder kronor.</textBlock>
    <textBlock id="i-b5864a6edb5fc596">Insatserna mot långtidsarbetslöshet har högsta rang.</textBlock>
  </contentBlock>
  <contentBlock page="0" id="i-612d06d2b2794969">
    <textBlock id="i-2933640d870854cd">Fru talman! I svåra tider är det särskilt viktigt att vi skyddar de människor som har det svårast, och därför avsätter vi i budgetförslaget pengar för de sämst ställda pensionärerna och för människor med svåra funktionshinder.</textBlock>
  </contentBlock>
  <contentBlock page="0" id="i-d50fc96c62697077">
    <textBlock id="i-f630364535b97e20">Inte heller miljön får komma i kläm. En omfattande proposition om det ekonomiskaekologiska kretsloppet skall avlämnas för att öka återvinningsmöjligheter och minska avfallsproblemen. Vi avsätter också pengar för kalkning av marker och sjöar och för insatser för landskapsvård.</textBlock>
  </contentBlock>
  <contentBlock page="0" id="i-eec9edfc07a516b4">
    <textBlock id="i-17849875bac5584a">Fru talman! De närmaste årens ekonomiska utveckling kommer att ha såväl mörka som ljusa inslag, och arbetslösheten är naturligtvis det värsta.</textBlock>
    <textBlock id="i-b94471f6af29c5e6">Men framför allt finns det viktiga positiva inslag att nu ta fasta på:</textBlock>
  </contentBlock>
  <contentBlock page="0" id="i-17d18dd995323e37">
    <textBlock id="i-b40b1517eb2de621">Exporten ökar. Industriproduktionen ökar.</textBlock>
    <textBlock id="i-6cccf500ea1f6fda">Industrins investeringar börjar öka.</textBlock>
    <textBlock id="i-997a823828644148">Marknadsandelarna för svenska företag ökar.</textBlock>
    <textBlock id="i-6ac7944ba1004491">Utrikesbalansen visar bättre siffror. Det privata sparandet är högt och förblir högt.</textBlock>
  </contentBlock>
  <contentBlock page="0" id="i-cf404cbc1f0f6f83">
    <textBlock id="i-8faafc3bed9eed46">Detta är mycket positivt. Det är ljusglimtar som tänds och som successivt blir allt starkare.</textBlock>
  </contentBlock>
  <contentBlock page="0" id="i-33d8d9b2013e09b1">
    <textBlock id="i-ac4af667527f3bca">Europas monetära situation är ännu inte sådan att</textBlock>
    <textBlock id="i-8f137ca4cd9c4418">Sverige bör återgå till en fast växelkurs, men så småningom skall vi dit. En fast växelkurs underlättar för utrikeshandeln och för investeringarna och därmed på sikt för jobben.</textBlock>
  </contentBlock>
  <contentBlock page="0" id="i-f2053de7d82e0565">
    <textBlock id="i-a0533a898dbd40e4">Många uppgifter återstår. Det finns inget utrymme för löftespolitik av 80-talstyp. Ett löfte vill jag dock ge: löftet att bryta stagnationen och återupprätta</textBlock>
    <textBlock id="i-d003f6bbbf44a691">Sverige som en tillväxt- och företagarnation.</textBlock>
    <textBlock id="i-bb8c66a7d1a88bee">Tillväxt, nya jobb och en tryggad och utvecklad välfärd ligger nu inom räckhåll.</textBlock>
  </contentBlock>
  <contentBlock page="0" id="i-8ae508e80e0aa5bd">
    <textBlock id="i-b675a0f8e0c35a23">(Applåder)</textBlock>
  </contentBlock>
  <contentBlock page="0" id="i-891f73988f2f388a">
    <textBlock id="i-14e0e4752308138b">Anf. 6  INGVAR CARLSSON (s):</textBlock>
  </contentBlock>
  <contentBlock page="0" id="i-d7ba5ce22c56b1d8">
    <textBlock id="i-43863851aa907176">Fru talman! När den borgerliga fyrpartiregeringen presenterade sin första budget för ett år sedan sade jag att den skulle innebära en katastrof för landet.</textBlock>
    <textBlock id="i-a32ba0ad09f91841">Detta var ett besinningslöst angrepp och överord utan relation till verkligheten, skrev borgerliga tidningar upprört.</textBlock>
  </contentBlock>
  <contentBlock page="0" id="i-9535c8c89d9267a0">
    <textBlock id="i-c5265283e50c4ac8">Då, för ett år sedan, var arbetslösheten 3,7 %.</textBlock>
    <textBlock id="i-3361e0a766e9555f">Sedan dess har den snudd på fördubblats.</textBlock>
  </contentBlock>
  <contentBlock page="0" id="i-ad8ac4026498e583">
    <textBlock id="i-78a97b6d1d93a360">Då beräknade regeringen att budgetunderskottet skulle bli 70 miljarder kronor. Nu räknar finansministern med ett underskott på 198</textBlock>
    <textBlock id="i-d8289fc47bbb7157">miljarder kronor.</textBlock>
  </contentBlock>
  <contentBlock page="0" id="i-6e68439ffc90f17e">
    <textBlock id="i-299d0bc37989bf31">Då påstod regeringen att tillväxten 1993 skulle öka med 1,3 % 1993. Nu skriver samma finansminister att tillväxten i stället kommer att minska med 1,4 %</textBlock>
    <textBlock id="i-3ff22f91b010d0cc">under innevarande år.</textBlock>
  </contentBlock>
  <contentBlock page="0" id="i-0edeea766e64c5ad">
    <textBlock id="i-fb22c0b3ebf8f4b8">Det är en katastrof att 300 000 människor nu inte har något jobb att gå till, och att arbetslösheten kommer att fortsätta att öka 1993 och 1994.</textBlock>
  </contentBlock>
  <contentBlock page="0" id="i-ec4617acbb09fd93">
    <textBlock id="i-6c254628621c072b">Det är en katastrof att var femte ung människa är arbetslös, att var fjärde som saknar arbete är långtidsarbetslös och att antalet utförsäkrade, som blir beroende av socialbidrag, ökar i snabb takt.</textBlock>
  </contentBlock>
  <contentBlock page="0" id="i-4c4a7db95ef04fda">
    <textBlock id="i-f1cf669aee94cbe1">För Sverige är det naturligtvis en katastrof att utgifterna överstiger inkomsterna med nästan 200</textBlock>
    <textBlock id="i-d309b386aef2183b">miljarder kronor.</textBlock>
  </contentBlock>
  <contentBlock page="0" id="i-9a5fb4eff59e8153">
    <textBlock id="i-d78231441d9b9044">Jag känner sannerligen ingen skadeglädje över att mina farhågor har besannats. Jag känner djup oro.</textBlock>
    <textBlock id="i-7de5525fb9543fe6">Jag och mitt parti har dessutom på ett unikt sätt --</textBlock>
    <textBlock id="i-7a7569e3aebaab8f">genom samarbete med regeringen -- försökt mildra skadorna.</textBlock>
  </contentBlock>
  <contentBlock page="0" id="i-05be7c6660c4e18c">
    <textBlock id="i-42c9761ceae79bc8">Det som årets budget och finansplan vittnar om är ytterst allvarligt. Regeringen har förlorat kontrollen, vad än finansministern säger, över samhällsekonomins utveckling. Den har givit upp på de tre för Sveriges framtid viktigaste områdena:</textBlock>
    <textBlock id="i-2d64f6fb91689f95">tillväxt, arbete och sunda statsfinanser.</textBlock>
  </contentBlock>
  <contentBlock page="0" id="i-d5e01d7df3ac2351">
    <textBlock id="i-219adb50e77319d4">Regeringen flyr från problemen. Den skyller på 80-</textBlock>
    <textBlock id="i-6ba35d4df0f8c1a4">talet och socialdemokratin. ''Finanspolitikens inriktning var inte tillräckligt stram. De offentliga utgifterna hölls inte tillbaka'', påstår regeringen i finansplanen.</textBlock>
  </contentBlock>
  <contentBlock page="0" id="i-006cd2c91aafc1d5">
    <textBlock id="i-ebedc0998853faeb">Hur förhöll det sig egentligen? Efter sex borgerliga regeringsår var budgetunderskottet 90 miljarder kronor år 1982. Detta underskott arbetade vi så gott som bort under vår regeringstid. Efter ett borgerligt regeringsår blir budgetunderskottet 198</textBlock>
    <textBlock id="i-fe8baf8fda9dc683">miljarder kronor 1993.</textBlock>
  </contentBlock>
  <contentBlock page="0" id="i-9b659b7c3b95fcce">
    <textBlock id="i-99d4e9da363ec335">Är det någon som tror att det bara är otur som förklarar de borgerliga regeringarnas underskott?</textBlock>
    <textBlock id="i-be5f5600185d2c0a">Har vi verkligen i längden råd att ha en regering med en sådan fantastisk otur?</textBlock>
  </contentBlock>
  <contentBlock page="0" id="i-becb6562166174c9">
    <textBlock id="i-79cb17f1c6eed02d">Regeringen påstår därtill i finansplanen att de socialdemokratiska regeringarna skapade osäkerhet om energipolitiken och fördröjde skattereformen. Båda dessa påståenden är fullständigt makalösa, speciellt när de kommer från en moderatledd regering. Moderaterna lämnade ju t.o.m. regeringen 1981, därför att man inte ville vara med om första delen av skattereformen. Min största politiska bedrift var väl att jag lyckades få samman två borgerliga partier bakom en gemensam energipolitik. De har spretat åt alla tänkbara håll på det området tidigare.</textBlock>
  </contentBlock>
  <contentBlock page="0" id="i-c6b4efdedb84faea">
    <textBlock id="i-bae2627d4a3fe168">Dessutom fördröjde socialdemokratiska regeringen EES-avtalet, påstås det i finansplanen.</textBlock>
  </contentBlock>
  <contentBlock page="0" id="i-f413d134fd3e2546">
    <textBlock id="i-8855f2f0c3cdeb6b">Chefsförhandlare var Ulf Dinkelspiel,</textBlock>
    <textBlock id="i-20393cd658f37a36">Europaminister i den nuvarande regeringen. Jag måste försvara Ulf Dinkelspiel mot denna orättfärdiga kritik från regeringen. Jag förstår att</textBlock>
    <textBlock id="i-9e63ad020d4e2aaa">Ulf Dinkelspiel inte kan vara närvarande i kammaren efter detta oerhörda angrepp. Med en så skicklig chefsförhandlare blev det nämligen inga förseningar.</textBlock>
  </contentBlock>
  <contentBlock page="0" id="i-2cd606f3a541c3d0">
    <textBlock id="i-f9a682d64bc3387e">Efter detta påstående i finansplanen kan danskarna inte längre påstå att regeringen Bildt saknar humor -- även om det rör sig om galghumor.</textBlock>
  </contentBlock>
  <contentBlock page="0" id="i-dbb2a8a8d79f7919">
    <textBlock id="i-f48ba90dfbb433e9">Jag är utomordentligt förvånad över att regeringen bara passivt noterar att antalet arbetslösa kommer att öka både 1993 och 1994. Det finns inga förslag till åtgärder för att förhindra denna brant stigande arbetslöshet. Under de närmaste två åren kommer ytterligare 150 000 jobb att försvinna. Sanningen är att regeringen accepterar det.</textBlock>
  </contentBlock>
  <contentBlock page="0" id="i-61a51182d67bac59">
    <textBlock id="i-5df11f9e9a10002a">I sin nyårsbetraktelse i Svenska Dagbladet skrev statsminister Carl Bildt inte ett ord om de arbetslösa. Hans artikel hade i stället rubriken: ''Vi går in i ett 1993 då vi börjar se det ena ljuset efter det andra tändas i det ekonomiska mörkret -- -- --</textBlock>
    <textBlock id="i-12805c0c5fc245d6">''.</textBlock>
  </contentBlock>
  <contentBlock page="0" id="i-5eef71b65358a44b">
    <textBlock id="i-cda5d7d8791626d2">Carl Bildt kan inte ha läst sin egen regerings budgetproposition.</textBlock>
  </contentBlock>
  <contentBlock page="0" id="i-32317bb830194d3e">
    <textBlock id="i-23a8e53c303b1ca3">Vad är det för ljus statsministern ser? Jo, det är det faktum att 30 nya privatskolor startat och att 30 000</textBlock>
    <textBlock id="i-426dc0ed86957f5f">barn går i privata daghem och fritidshem.</textBlock>
  </contentBlock>
  <contentBlock page="0" id="i-2230c65d4aba52bb">
    <textBlock id="i-d9535e40fafb3762">Regeringen ägnar en massa tid åt förlegade nyliberala experiment som skolpeng och privata universitet. Den fortsätter att se skattesänkningar som den viktigaste politiska uppgiften de närmaste åren. Det gör den när vi har ett budgetunderskott på 200 miljarder kronor och kommer att bli tvungna att vända på varenda krona för att inte all service och trygghet i människors liv skall försvinna!</textBlock>
  </contentBlock>
  <contentBlock page="0" id="i-b85cbcb0fcc31c0e">
    <textBlock id="i-7f6ba5de8df2f17f">Mitt förslag till regeringen är: Glöm alla ideologiska sidospår. Nyliberalismens tid är ute. Se på den nya administrationen i USA, på den japanska regeringens förslag för att öka tillväxten och på EG:s investeringsprogram.</textBlock>
  </contentBlock>
  <contentBlock page="0" id="i-7172a1e19b01067e">
    <textBlock id="i-f7af68530882da05">Kraftsamla kring tre uppgifter:</textBlock>
  </contentBlock>
  <contentBlock page="0" id="i-293994795a891ea7">
    <textBlock id="i-7b405127bed64a93">-- få fart på industrin och tillväxten</textBlock>
  </contentBlock>
  <contentBlock page="0" id="i-f8e0b1b0af7ea135">
    <textBlock id="i-1d97df957a8510f1">-- få ned arbetslösheten</textBlock>
  </contentBlock>
  <contentBlock page="0" id="i-85e78732eaf01f75">
    <textBlock id="i-b4710f394b090848">-- beta av de gigantiska underskott och skulder som vårt land dragit på sig.</textBlock>
  </contentBlock>
  <contentBlock page="0" id="i-71f40d8a4d162e3d">
    <textBlock id="i-f4c33315c703002c">Låt mig redan i dag peka på några åtgärder:</textBlock>
  </contentBlock>
  <contentBlock page="0" id="i-9998250a0964856c">
    <textBlock id="i-96af304ebfc9b5d8">Efterfrågan måste bättre hållas uppe under 1993, annars slås ytterligare företag ut och ännu fler mister jobbet. Det vore förödande.</textBlock>
  </contentBlock>
  <contentBlock page="0" id="i-393fcf9e9a8d799a">
    <textBlock id="i-2d379f96f7ca51c6">Vi socialdemokrater vill investera i infrastruktur: i järnvägar, vägar, bättre kollektivtrafik och telekommunikationer.</textBlock>
  </contentBlock>
  <contentBlock page="0" id="i-0e4caeb465e94229">
    <textBlock id="i-1bc607b1b92b9640">Vi vill ha ett byggprogram för tillväxt. Vi behöver t.ex. satsa på den kulturella infrastrukturen för att skapa dynamik och ekonomisk utveckling. Även inom skolsektorn behövs både upprustning och nybyggnad.</textBlock>
  </contentBlock>
  <contentBlock page="0" id="i-efe6933219f746d4">
    <textBlock id="i-3673c991cc7a192b">Vi vill göra en massiv satsning på just utbildning.</textBlock>
    <textBlock id="i-6ceefb54fccc82eb">Det är lönsamt både för den enskilde och för samhället. Statens utgifter för en arbetslös är</textBlock>
    <textBlock id="i-1a36683720fcd2dc">125 000 kronor per år. Kostnaderna för en utbildningsplats är 35 000--60 000 kronor, beroende på utbildningens nivå.</textBlock>
  </contentBlock>
  <contentBlock page="0" id="i-333598d12938b2e9">
    <textBlock id="i-4e6f8cffcf66cae0">Framför allt bör ungdomar beredas möjlighet att studera vidare. Till högskolan söker i dag tre gånger så många som kommer in. Även i gymnasieskolan överstiger antalet sökande platserna. Vi menar att betydligt fler bör beredas plats. 100 000 fler måste få tillfälle till vidareutbildning och förkovran i jobbet.</textBlock>
  </contentBlock>
  <contentBlock page="0" id="i-5bd5b62d152f1356">
    <textBlock id="i-0cee60d5c8bf3128">Vi vill också ha en väl fungerande social service, som alla har råd med. Det är en förutsättning för att människor skall kunna förvärvsarbeta. När daghem stängs, när avgifter höjs kraftigt och när hemtjänsten försämras slår det framför allt ut många kvinnor från arbetsmarknaden. Därför bör de besparingar som måste göras i första hand ske inom socialförsäkringssystemen -- inte inom barnomsorg, skola, sjukvård och äldreomsorg.</textBlock>
  </contentBlock>
  <contentBlock page="0" id="i-6c1a36fcaedba18c">
    <textBlock id="i-4781e022e0684182">Besparingar kommer att bli nödvändiga. Men vi vill ha en rättvis fördelning av de bördor och påfrestningar som krisen skapar.</textBlock>
  </contentBlock>
  <contentBlock page="0" id="i-8dd4868b26b7d415">
    <textBlock id="i-211966e41715ad9e">Det är angeläget att sätta i gång nu. De siffror och prognoser som regeringen har presenterat i dag och den totala brist på handlingskraft som budgeten redovisar, riskerar att skapa en håglöshet och en uppgivenhet som sprider sig långt utanför regeringskansliet.</textBlock>
  </contentBlock>
  <contentBlock page="0" id="i-f12efd7fa6a76ab9">
    <textBlock id="i-ffc36028114c3c99">Den nu presenterade finansplanen och budgeten duger inte om vi vill ta Sverige ur den ekonomiska krisen, öka sysselsättningen och behålla en rimlig trygghet för medborgarna.</textBlock>
  </contentBlock>
  <contentBlock page="0" id="i-f3304ee263a32b19">
    <textBlock id="i-2f32a8748c9bc2a8">(Applåder)</textBlock>
  </contentBlock>
  <contentBlock page="0" id="i-0bf8e32b27b6a9e0">
    <textBlock id="i-eeb2bc1bd0a31464">Anf. 7  IAN WACHTMEISTER (nyd):</textBlock>
  </contentBlock>
  <contentBlock page="0" id="i-034d97fec7821509">
    <textBlock id="i-7e7240225c85b965">Fru talman! Efter att ha hört på finansministern, har jag förstått att regeringen är minst lika duktig som förra året. Det låter ju illavarslande.</textBlock>
  </contentBlock>
  <contentBlock page="0" id="i-3887a3fa59455745">
    <textBlock id="i-5f7b60bcf569e240">Sverige har världens högsta skattetryck och världens största offentliga sektor. Sverige går med brakförlust. Budgetunderskottet är 198 miljarder i år och kommer att bli minst 162 miljarder nästa år.</textBlock>
  </contentBlock>
  <contentBlock page="0" id="i-8f40cdca8a4d41b1">
    <textBlock id="i-35398654e774e5fa">Svenska folket och svenska företag betalar världens högsta realränta när de skall investera, bo och låna pengar. De svenskar, som finns i den produktiva sektorn, som bär denna börda blir allt färre.</textBlock>
    <textBlock id="i-2e4e73b0404e9939">Hundratusentals av de riktiga jobben håller på att försvinna ur Sverige. Om man tittar några år tillbaka ser man inte någon särskilt ljus bild. Jag vet inte var man ser det här ljuset i tunneln, som finansministern talade om. Sverige håller snarare på att avindustrialiseras, och en del jobb försvinner för gott.</textBlock>
  </contentBlock>
  <contentBlock page="0" id="i-c6b57bb4b2426c3a">
    <textBlock id="i-1ef92d5bfe847dd0">Nu konstaterar både utländska och svenska ekonomer att Sverige är ganska nära en allvarlig depression. Jag skulle då vilja se att man tar de tag som behövs för att Sverige skall komma ur detta.</textBlock>
  </contentBlock>
  <contentBlock page="0" id="i-6b6b59156a7868dc">
    <textBlock id="i-4bb4a471904366f8">I det här läget brukar regeringschefen gärna uttrycka sig i marina termer. Det är ju gulligt. Jag hoppas att amiral Bildt nu inser att hans skuta är på väg att krossas av verkligheten och att det faktiskt krävs en kursomläggning av litet annat slag än den vi har sett.</textBlock>
  </contentBlock>
  <contentBlock page="0" id="i-ef8916f40897cbd4">
    <textBlock id="i-c2bf49533b8c3f8c">Det räcker inte med att surra fast Anne Wibble vid rodret och Bengt Westerbeg vid masten och sedan ha Bengt Dennis som drivankare och hoppas att världskonjunkturen skall komma och bogsera skutan Sverige ut på lugna vatten lagom till valet</textBlock>
    <textBlock id="i-d6a86956e2a6ff84">1994. Det hjälper inte, eftersom den internationella konjunkturen inte kan hjälpa Sverige. Vår kris är till alltför stor del hemmagjord. Vi lever långt över våra tillgångar.</textBlock>
  </contentBlock>
  <contentBlock page="0" id="i-18ff0c793fd8cb7c">
    <textBlock id="i-cd3815808d270c50">Fulla sjömän med kreditkort vet hur man gör, skrev</textBlock>
    <textBlock id="i-3114e097f22912f3">The Economist om den här typen av beteende.</textBlock>
  </contentBlock>
  <contentBlock page="0" id="i-78014b3c2543aa4b">
    <textBlock id="i-7ce7ad9b1d972516">Om vi till allt detta lägger att Sverige är det mest socialiserade landet i västvärlden och tänker på hur det har gått för de andra länder i Östeuropa och</textBlock>
    <textBlock id="i-67d74980398acf65">Afrika som var ännu mer socialiserade, blir man inte heller glad, Ingvar Carlsson. Om man tänker i fem sekunder måste man väl begripa att något drastiskt måste göras. Det måste bli ett systemskifte. Måste det gå åt helsike innan Sveriges tröga politiker och kravmaskiner upptäcker hur världen och verkligheten ser ut?</textBlock>
  </contentBlock>
  <contentBlock page="0" id="i-0eb733aea9d6c0ea">
    <textBlock id="i-8f80b79c3523b9cd">Vad är det vi har? Det heter att vi har en välfärdsstat. Det är en illusion av en välfärdsstat, och den skall hållas kvar.</textBlock>
  </contentBlock>
  <contentBlock page="0" id="i-fa72c5b33da84b1e">
    <textBlock id="i-f5d5b212b9f8dd87">Socialdemokraterna var både arkitekter och byggmästare för ett korthus, där vi alla nu bor. Nu försöker de att låtsas som om det enda som behövs är att de skall ta över fastighetsförvaltningen ifrån borgarna. Då skall det bli bra. Alltid lurar det väl någon för en liten stund.</textBlock>
  </contentBlock>
  <contentBlock page="0" id="i-2ab491085a5cfe49">
    <textBlock id="i-19294c742aaf28f1">Ingen gör klart för folk vad det handlar om, nämligen att det är folket självt som får stå för vartenda öre. Det finns inget guld hos Anne</textBlock>
    <textBlock id="i-0a4d1189b18d6610">Wibble, staten eller någon annanstans. Det finns inga gudsnådeliga politiker att vare sig lura eller tacka. Det finns bara ett stort hål. Det finns en skuld som vi, våra barn och barnbarn skall betala.</textBlock>
    <textBlock id="i-9f4fd632e2540908">Den växer med 458 miljoner kronor om dagen. Den växer medan vi sitter här.</textBlock>
  </contentBlock>
  <contentBlock page="0" id="i-b76d67ed7137527b">
    <textBlock id="i-79b36bba90839083">Detta vågar politikerna inte avslöja, i varje fall inte klart och tydligt. Det skulle bara avslöja vilken usel soppa de själva har kokat ihop. Dess värre orkar inte legojournalisterna göra det heller, eller så kan de inte göra det.</textBlock>
  </contentBlock>
  <contentBlock page="0" id="i-a2452d93498d4526">
    <textBlock id="i-88e0e29c38d7b4a8">Det är någon som har beskivit detta som att stora delar av det svenska folket flockas kring välfärdsstaten som späckhuggare kring en blödande val. Det låter litet drastiskt, men det kanske inte är en så dum beskrivning.</textBlock>
  </contentBlock>
  <contentBlock page="0" id="i-e5841df95c1b283d">
    <textBlock id="i-c6daf07376ffc769">Välfärdsstaten håller på att gå i kras, och systemet är i stora delar perverst. Löftena består av tomma ord. Allt, inte bara arbetslöshetsförsäkringen, måste göras om. Ny demokrati har lagt fram flera konstruktiva förslag. Enkla och begripliga system skulle stödjas av alla som jobbar och sliter. De skulle inte kunna missbrukas av andra. Ingen skulle kunna säga: ''Nej, jag tjänar mer på att inte jobba''</textBlock>
    <textBlock id="i-d53455f1a4c91d7c">eller ''Jag har tänkt att bli arbetsskadad om ett par år'' osv. Vi måste angripa rundgången.</textBlock>
  </contentBlock>
  <contentBlock page="0" id="i-a797c8874b3ccc27">
    <textBlock id="i-afc6eeb5c8b8f9da">Vad mer måste göras? Jo, den korta räntan måste sänkas. Nu har vi chansen, kronan flyter. Inget betyder mer än räntenivån. Realräntan skall vara ett par procent. För att få ner den korta och långa räntan måste vi få grepp om statsskulden, utlandsskulden och budgetunderskottet. Att få grepp om betyder att skapa förtroende för politiken. Har vi förtroende för politiken? Nej, tyvärr inte särskilt mycket.</textBlock>
  </contentBlock>
  <contentBlock page="0" id="i-9a19cfe4fdc5510a">
    <textBlock id="i-ea948b3b08d706e8">Vad gör vi i Sverige? Regeringen anfaller inflationen när hela utvecklingen är deflationistisk.</textBlock>
    <textBlock id="i-c3461b5ab01dc263">När det finns så mycket att göra, så mycket att slåss för och emot, då slåss man mot det som inte finns.</textBlock>
    <textBlock id="i-db8ff00843c6dd25">Det är precis lika dumt som det låter.</textBlock>
  </contentBlock>
  <contentBlock page="0" id="i-45e40e7e77b1cd60">
    <textBlock id="i-897a0f1163876089">Högräntemaffian i regeringen och i Riksbanken kommer att få en hård historisk dom. Den har redan kostat oss tusentals konkurser, tiotusentals miljoner kronor och oräkneliga jobb. Ändå låtsas den som om den har läget under kontroll. Ibland undrar jag om Dennis tror att han är statsminister, men det är väl ändå inte riktigt, hoppas jag.</textBlock>
  </contentBlock>
  <contentBlock page="0" id="i-19119fe4e5b072f7">
    <textBlock id="i-a134b1dd3813a1ae">Vi måste satsa på allt som kan få i gång hjulen. Alla här säger att de skall göra det. Gör det då!</textBlock>
  </contentBlock>
  <contentBlock page="0" id="i-a68ceec0c18405d3">
    <textBlock id="i-9771198172ccdfa8">När vi i Ny demokrati talade om att hela livet består av dynamiska effekter, sade man till oss att det inte finns några dynamiska effekter. Under valrörelsen sades det också att det inte gick att spara 196</textBlock>
    <textBlock id="i-e7ff249340cb877a">miljarder kronor av statsutgifterna på sex år. Nu är det rätt tyst på den kanten. Nu framstår de som sade så till oss som det som de kallade oss --</textBlock>
    <textBlock id="i-7b5dd79ba5682027">dumskallar. Det var ganska milda uttryck på den tiden.</textBlock>
  </contentBlock>
  <contentBlock page="0" id="i-65b36441897693ef">
    <textBlock id="i-dc0d96bc121d6db1">Det behövs alltså drag under galoscherna, som det då hette. Att få fart på hjulen låter litet mer salongsfähigt. Ingvar Carlsson och även finansministern talade om att det skall bli så. Man skall få fart på t.ex. infrastrukturinvesteringar. Sätt fart! Alla planer finns, men det måste vara full fart.</textBlock>
  </contentBlock>
  <contentBlock page="0" id="i-344d1a9fca47c815">
    <textBlock id="i-1dc9e7a6606598de">Vad är det politikerna skall göra? Man skall göra så enkla saker som att ta bort turistmomsen eftersom den går med förlust. Kan man vara så dum att man har kvar en skatt som ger minus. Ta bort den bara!</textBlock>
    <textBlock id="i-048f27290ce4b119">Se till att det blir fart!</textBlock>
  </contentBlock>
  <contentBlock page="0" id="i-2a29ad45e0339506">
    <textBlock id="i-35a970caa22c2be6">Undvik onödiga konkurser! Det går att göra. Vi behöver inte ha friska företag som går i konkurs bara för att vi har ett sjukt banksystem. Vi här i riksdagen kan se till att dessa lagar ändras. Lyssna litet grand på medlemmarna i Företagarnas</textBlock>
    <textBlock id="i-00992b794082a7a1">Riksorganisation, även om deras ordförande är bänkkamrat med mig! De har en hel del bra förslag.</textBlock>
  </contentBlock>
  <contentBlock page="0" id="i-a2e65b8ddb392488">
    <textBlock id="i-0d835f6a1b763916">Se till att det blir konkurrens på lika villkor! Hur viktigt är det? Ja, titta t.ex. på jordbrukarna. Nu jagas jordbrukarna med några fjantiga hemmagjorda regler som skall tvinga dem att bli ungefär som taxiförarna i Stockholm. De kan antingen följa reglerna och bli utslagna eller också kan de kringgå reglerna, fuska och jobba svart för att på något sätt greja biffen.</textBlock>
  </contentBlock>
  <contentBlock page="0" id="i-65888b4f376ce569">
    <textBlock id="i-7efe34129b9d5fc3">Det är viktigt att de politiska besluten är rättvisa.</textBlock>
    <textBlock id="i-3cf1e3622a6e848b">Vi skall givetvis hjälpa dem som behöver hjälp, de som inte kan hjälpa sig själva, dvs. sjuka, handikappade och gamla som lever under existensminimum. Det gläder mig att nu höra Anne</textBlock>
    <textBlock id="i-1ac2e5cdc916755e">Wibble tala om detta. Det har varit så svårt förut.</textBlock>
    <textBlock id="i-7f3da5f0b661b0c1">Men friska människor skall inte behöva bidrag. Så kan vi inte ha det när vi har 162 miljarder i underskott.</textBlock>
  </contentBlock>
  <contentBlock page="0" id="i-e3698c2d9ea3e279">
    <textBlock id="i-4b4d338aa059ee64">Familjepolitiken kostar långt över 50 miljarder.</textBlock>
    <textBlock id="i-e6819dd593c0576f">Det är inte rimligt. Gör ett system av alla dessa bidrag och ersättningar! Behovspröva allt och överväg att införa avdrag i stället för bidrag!</textBlock>
  </contentBlock>
  <contentBlock page="0" id="i-dc92795dc08056b8">
    <textBlock id="i-aeebc40a0a9c6a45">Givetvis skall man se till att alla som bor och verkar i Sverige skall betala skatt. Detta har vi tagit upp flera gånger. Men våra egna medborgare får inte leva på en standard som är lägre än den som flyktingar, vars välfärd riksdag och regering är så måna om, har här.</textBlock>
  </contentBlock>
  <contentBlock page="0" id="i-8bec9471d92d8a91">
    <textBlock id="i-da6c4f32550930ed">Vilka är det som går runt i Stockholm och plockar i soptunnorna?</textBlock>
  </contentBlock>
  <contentBlock page="0" id="i-45a55cd1bb7b5ef8">
    <textBlock id="i-fcccdafb07ce2b9d">Det är helt vanliga gamla svenskar som har arbetat i hela sitt liv. Dra ned och ändra på flyktingpolitiken och dess administration! Vi som sitter här i riksdagen måste faktiskt förstå att vi är valda av Sveriges folk och inte av någon annan.</textBlock>
  </contentBlock>
  <contentBlock page="0" id="i-4dccb5f0c3291044">
    <textBlock id="i-b591777947ff3b69">Nu har rena skandaler avslöjats inom</textBlock>
    <textBlock id="i-68d1392f678071bd">Invandrarverket. Vad görs i praktiken? Ja, egentligen görs ingenting. Man talar om problemet en stund, och sedan tror man att det skall gå över.</textBlock>
  </contentBlock>
  <contentBlock page="0" id="i-e93e32a04edb0ca4">
    <textBlock id="i-df6616a323433f4d">Man skall inte låna till konsumtion. Men det gör vi i dag. Vi lånar och låter våra barn och barnbarn betala för konsumtionen. Jag upprepar siffran 458</textBlock>
    <textBlock id="i-f79b68eb618ad4fd">miljoner om dagen. Kom ihåg den siffran! Det är det åtagande vi ger dem. Snacka om familjepolitik!</textBlock>
  </contentBlock>
  <contentBlock page="0" id="i-a2d1decb687e349b">
    <textBlock id="i-c37dfc8af9fdf15e">Man brukar faktiskt inte heller låna för att ge bort pengar. Men det gör vi. Vi har lånat upp 360</textBlock>
    <textBlock id="i-832aff9c6796c3f5">miljarder på två år, och sedan ger vi bort 25--30</textBlock>
    <textBlock id="i-b92bc29f670a1297">miljarder i bistånd. Detta gör vi trots att vi får höra att det förekommer korrumption och vapenhandel och att det inte fungerar i mottagarländerna. Detta är svenska folkets pengar. Varför halverar man inte biståndet nu? Varför inser man inte att den bistra verkligheten finns här hos oss och i</textBlock>
    <textBlock id="i-d9612b43c005eb70">Östersjöområdet? När skall vi vakna upp?</textBlock>
  </contentBlock>
  <contentBlock page="0" id="i-1e76a6485229e82c">
    <textBlock id="i-4ff71ebc18da8222">Vad leder dessa resonemang till? Jo, fru talman, de leder till något som jag starkt vill anbefalla och återkomma till senare -- en ekonomisk säkerhetskonferens. Jag menar en stor samling --</textBlock>
    <textBlock id="i-5c68f65d273c9cc5">kanske lika stor som riksdagen -- med människor utifrån verkligheten. Vi kan inte bara ha politiker och nationalekonomer på en sådan konferens. Det skulle vara ungefär som att låta patienter med papegojsjuka och obducenter ta hand om ett sjukhus. Vi måste ha en blandning av människor som verkligen kan komma med konstruktiva förslag. Då kan det här lösas. I annat fall tror jag knappast att det är möjligt.</textBlock>
  </contentBlock>
  <contentBlock page="0" id="i-698cc4c7f25b9110">
    <textBlock id="i-07bcb9d70039eadb">(Applåder)</textBlock>
  </contentBlock>
  <contentBlock page="0" id="i-c4ac4e01720be9ed">
    <textBlock id="i-f9d08a8b64b7487b">Anf. 8  GUDRUN SCHYMAN (v):</textBlock>
  </contentBlock>
  <contentBlock page="0" id="i-e33442b0edaaa24f">
    <textBlock id="i-4c7fcd3febdec73a">Fru talman! Det finns mycket som man skulle behöva diskutera efter det föregående inlägget.</textBlock>
    <textBlock id="i-02a7c704694e6f71">Men i detta mitt första inlägg skall jag ändock be att få vända mig till finansministern.</textBlock>
  </contentBlock>
  <contentBlock page="0" id="i-0466c0b11062ca33">
    <textBlock id="i-355fd3f423a4d73f">En grupp mycket oroliga kvinnor i Växjö kommun har skrivit till finansministern. De ville komma och tala med ministern direkt, men det var inte möjligt.</textBlock>
    <textBlock id="i-6e77b2d27e1e9461">Därför skrev de följande brev:</textBlock>
  </contentBlock>
  <contentBlock page="0" id="i-ad593f186b950f18">
    <textBlock id="i-71303b3814528f91">''Syster</textBlock>
  </contentBlock>
  <contentBlock page="0" id="i-bf7282d32e4f9031">
    <textBlock id="i-b86b697760e29122">Får vi kalla dig så? Och har vi någon anledning att göra det?</textBlock>
  </contentBlock>
  <contentBlock page="0" id="i-2e1f3d831896250e">
    <textBlock id="i-87d1a2fd33657302">'Vi', det är Dackes döttrar, ett nätverk av kvinnor från främst Växjö kommun. Det är oss du nekat att möta öga mot öga. Vi förstår att du har mycket att göra, men tycker ändå du borde lyssna till oss kvinnor ute i vardagen. Vi vet att du medverkat till att dra in 7,5 miljarder kronor från kommunsektorn. Det var ett dåligt beslut!</textBlock>
  </contentBlock>
  <contentBlock page="0" id="i-583bba701794dc7e">
    <textBlock id="i-c37afcade215c6a5">Du förstör därigenom våra möjligheter till bra vård och omsorg, våra möjligheter till arbete, våra barns villkor och miljö i skolan och på dagis.</textBlock>
  </contentBlock>
  <contentBlock page="0" id="i-af7ecb4a85816f8b">
    <textBlock id="i-abce6d49b415d4d4">Vet du att vi sparat och gnetat, skurit och rationaliserat, effektiviserat och omorganiserat i åratal i vår kommun och i vårt landsting?</textBlock>
  </contentBlock>
  <contentBlock page="0" id="i-3d799708d0eb2b9f">
    <textBlock id="i-5adfb7f5192985bb">Det enda som återstår är att direkt lägga ner vårdavdelningar på lasarettet och biblioteksfilialer, konsthallar, fritidsgårdar, fritidshem och dagis.</textBlock>
  </contentBlock>
  <contentBlock page="0" id="i-fa2a876d0461045d">
    <textBlock id="i-229925ec4632c4d7">Och kan du tänka dig att dagbarnvårdarna föreslås få ännu sämre villkor. Men redan har dagis fått fler barn och färre personal, aktivieringen för pensionärer är nerlagd och mycket annat.</textBlock>
  </contentBlock>
  <contentBlock page="0" id="i-8ebd473dc31a397e">
    <textBlock id="i-eb32da52f83f43f1">Vad är det för mening med att vårdplatser står tomma, att vårdpersonal är arbetslös när människor behöver vård? Vi förstår inte logiken.</textBlock>
  </contentBlock>
  <contentBlock page="0" id="i-d7f6daf61e94e172">
    <textBlock id="i-c74f6364b2a47536">Någon har beskrivit kommunernas framtid som ''ett svart hål' när din politik slår igenom fullt ut. I detta svarta hål ramlar kvinnor och barn först, samt förstås invandrare, handikappade och andra svaga grupper. Är detta värdigt ett rikt land som Sverige?</textBlock>
    <textBlock id="i-f15069587d287abb">Är detta vad du kallar tillväxt?</textBlock>
  </contentBlock>
  <contentBlock page="0" id="i-26034da7edc275d4">
    <textBlock id="i-12360d9e2991ec94">Vi kräver av dig att du i solidaritet med kvinnor och barn tar tillbaka nedskärningarna inom kommunsektorn.</textBlock>
  </contentBlock>
  <contentBlock page="0" id="i-75b5a8cbea0d6bfa">
    <textBlock id="i-f8101ddb09d44473">Vi kräver också att du häver skattestoppet. Det är väl det minsta man kan begära att människorna i kommun och landsting själva får bestämma skattesatsen.</textBlock>
  </contentBlock>
  <contentBlock page="0" id="i-8ad34c1123adc3b7">
    <textBlock id="i-4b18b86190006138">Vi är många som har fått nog. Du kommer att få höra av oss igen. Men fortfarande vill vi tro att du lyssnar och handlar utefter solidaritet och rättvisa.''</textBlock>
  </contentBlock>
  <contentBlock page="0" id="i-91fbd86c51e43a15">
    <textBlock id="i-e7f57f074c0b6ea3">Jag delar dessa kvinnors oro och syn på saken. Det gör vi i Vänsterpartiet. Jag känner mig privilegierad att just i det här ögonblicket få företräda alla de kvinnor som känner den här oron, och alla män som anser att vård och omsorg inte är en kvinnofråga utan en fråga för oss människor.</textBlock>
  </contentBlock>
  <contentBlock page="0" id="i-b6a09f20f5d3a268">
    <textBlock id="i-21c204c0218d333a">Sveriges Kommunaltjänstemannaförbund, SKTF, har gjort en undersökning av hur de kommunala indragningarna kommer att slå under 1993. Man har räknat ut att över 40 % av besparingarna kommer att tas ut på barnomsorg och grundskola.</textBlock>
    <textBlock id="i-10c68281837ff8dd">Det slår främst mot tjänster som barnskötare, lärare, hemvårdare och förskollärare.</textBlock>
  </contentBlock>
  <contentBlock page="0" id="i-48b45f6e93df25fd">
    <textBlock id="i-b7a08c998e8f6f22">SKTF har också uppskattat hur många tjänster det rör sig om i hela landet. Totalt ca 31 000</textBlock>
    <textBlock id="i-7ad1f21f4e3cbf70">heltidstjänster kommer att försvinna.</textBlock>
  </contentBlock>
  <contentBlock page="0" id="i-285067de4e0644f1">
    <textBlock id="i-e6044ccdfff671a9">Detta är ett resultat av politiska beslut som fattas i den här riksdagen. Det är inte fråga om någon minskad orderingång, som fallet kan vara i t.ex.</textBlock>
    <textBlock id="i-8f6c24697e96f23a">exportindustrin. Det är faktiskt resultatet av politiskt fattade beslut.</textBlock>
  </contentBlock>
  <contentBlock page="0" id="i-0df5d09f17ff1be8">
    <textBlock id="i-c038dc484a78abb9">I den här undersökningen har man också tittat på nedskärningarna i grundskolan. Det konstateras att omsorgen och utbildningen kommer att få bära över hälften av besparingarna. Detta är en utveckling som oroar väldigt många människor i</textBlock>
    <textBlock id="i-f14dfa475b55d992">Sverige i dag. Den innebär ökad arbetslöshet för kvinnor och minskade möjligheter för kvinnor att ha ett arbete inom andra sektorer. Vi är dubbelt beroende av den offentliga sektor som handhar vård och omsorg. 75 % av de anställda inom vård och omsorg är kvinnor. Vi som inte arbetar inom det området är beroende av att den fungerar för att vi skall kunna sköta vårt arbete. Så ser situationen ut.</textBlock>
  </contentBlock>
  <contentBlock page="0" id="i-4967807259c2490b">
    <textBlock id="i-9bbc068f52e7c5d8">Med detta menar jag inte att arbetslösheten skulle vara en kvinnofråga. Jag vet att arbetslösheten drabbar alla i samhället. Den drabbar kvinnor, män och ungdomar. Inte minst ungdomarnas situation är oerhört viktig.</textBlock>
  </contentBlock>
  <contentBlock page="0" id="i-17e5171b2c50ce25">
    <textBlock id="i-7984c7bcc44e4a09">Alla har här talat om arbetslösheten. Vi är överens om hur destruktiv den är. Det finns emellertid en sida av arbetslösheten som jag tycker att vi också skall lyfta fram -- nämligen den politiska sidan. Vad händer när så många människor hamnar utanför samhällets trygghetssystem och utanför arbetslivet?</textBlock>
    <textBlock id="i-4539b6ed822b67a4">Vad händer när så många politiska partier främst riktar sin politik till dem som redan har arbete?</textBlock>
    <textBlock id="i-d009802a2c84e773">Vem skall tala för de arbetslösa? Vad händer om inget politiskt parti gör det? Det skapar grogrund för en politisk utveckling som är mycket oroande.</textBlock>
  </contentBlock>
  <contentBlock page="0" id="i-a3d864579f55cf6a">
    <textBlock id="i-29b8a7dafaece1c0">Vänsterpartiet tycker naturligtvis också att arbetslösheten är den viktigaste frågan och att man man måste göra något åt den. Vi har kommit med mängder av förslag när det gäller infrastruktur och satsningar på utbildning. Vi har också kommit med många olika förslag i stil med dem som t.ex.</textBlock>
    <textBlock id="i-7437d3ff57780946">Socialdemokraterna har presenterat, som Ingvar</textBlock>
    <textBlock id="i-11628ef82cbbb243">Carlsson tog upp i sitt inledningsanförande här och som Thage G Peterson skrev om i en artikel i</textBlock>
    <textBlock id="i-536290257d6b4441">Aftonbladet för bara några dagar sedan. Det är utmärkta förslag och paket. Jag ställer mig frågan varför det inte händer någonting. Varför sätter vi inte fart? Varför kan man inte se till att de pengar som behövs för dessa satsningar verkligen kommer ut? Varför låter man människor gå ut i arbetslöshet och leva på bidrag i stället för att låta dem vara i gång i produktivt arbete?</textBlock>
  </contentBlock>
  <contentBlock page="0" id="i-3d3bc0c03c970229">
    <textBlock id="i-047ab7b0b60304e3">Det är många som ställer sig den frågan i dag.</textBlock>
    <textBlock id="i-7c098335aa204541">Socialdemokraterna säger sig vilja komma till rätta med det här. Före jul röstade man emellertid emot de förslag här i risdagen som man nu förespråkar. I</textBlock>
    <textBlock id="i-b938a8af6f886e11">praktiken har Socialdemokraterna ställt sig på samma sida som den borgerliga regeringen, dvs.</textBlock>
    <textBlock id="i-ff7f2e24853b4fba">man överger de arbetslösa.</textBlock>
  </contentBlock>
  <contentBlock page="0" id="i-7b2d15c4342b64d2">
    <textBlock id="i-943de098b0c71629">De förslag som regeringen lägger fram i det nya budgetförslaget innebär också att det är de arbetslösa som skall betala. Det finns en cynism som breder ut sig i samhället i dag. Den är mycket oroande. Förespråkare för Arbetsgivareföreningen säger att alla satsningar på låglönegrupper är felsatsningar. De säger att man inte kan göra satsningar på dessa grupper, eftersom det innebär att alla andra följer efter. Om man har som kodex att alla skall följa efter går det naturligtvis inte.</textBlock>
    <textBlock id="i-a2354aea933905f9">Men vad är det som gör att man inte kan säga att vi av våra knappa resurser skall satsa på just de lågavlönade utan att de andra grupperna skall följa efter? Det är faktiskt något som man kan bestämma sig för.</textBlock>
  </contentBlock>
  <contentBlock page="0" id="i-bef28aa7e3bee34b">
    <textBlock id="i-7f05064e2678d69f">Vi tänker också ta upp frågan om räntan. Alla har talat om hur nödvändigt det är att räntan sänks i</textBlock>
    <textBlock id="i-174d07ba0f7bca65">Sverige. Jag är inte ekonom, men jag vill ställa ett par frågor som jag vet att många andra ställer.</textBlock>
    <textBlock id="i-14f3d593687e8205">Varför blir det inte så om vi är överens? Varför händer inte det som alla säger skall hända? Vem bestämmer om den ekonomiska politiken? Vem skall fatta de beslut som behövs för att vi skall få sänkt ränta. Rent formellt har jag förstått att det ankommer på riksbanksfullmäktige. Men däri ingår också riksdagsledamöter. Den politiska majoriteten borde väl vara likadan som i regeringen. Om man vill ha sänkt ränta, måste det väl gå att fatta politiska beslut som leder till att vi får det.</textBlock>
  </contentBlock>
  <contentBlock page="0" id="i-bc5a0a7d63dcf128">
    <textBlock id="i-68eb990fb5f89e23">I dag finns det en tendens till att det är ekonomin som har greppet över politiken i stället för tvärtom.</textBlock>
    <textBlock id="i-c445b76b833db99e">Det finns också en annan anledning till att så många är så förvånade över den utveckling som vi har i dag. Många ekonomer av olika slag ställer sig frågan hur det kommer sig att man bedriver en ekonomisk politik som möjligen skulle passa i en högkonjunktur men som absolut inte passar i den lågkonjunktur som vi nu lever i.</textBlock>
  </contentBlock>
  <contentBlock page="0" id="i-e22801b922645550">
    <textBlock id="i-12bd6f828873313b">Det finns också de som säger att det måste finnas ett dolt budskap och ett dolt mål som man inte talar om. För mig är inte målet dolt utan tvärtom mycket öppet. Jag tror nämligen att regeringen och det största oppositionspartiet ser som sitt mål en anslutning till den europeiska unionen och det europeiska ekonomiska och monetära samarbetet.</textBlock>
    <textBlock id="i-d8727aa2a9ba5a0b">Därför är det viktigt att bekämpa en inflation som inte existerar. Därför vill man inte ha en ekonomisk politik som innebär att vi skulle skjuta budgetunderskottet framåt och se till att människor får arbete. Därför är man villig att offra de arbetslösa, de svaga grupperna och den generella välfärdspolitiken. Detta är man villig att göra för det s.k. högre målet att få ingå i den europeiska unionens ekonomiska A-lag. Det är en cynisk och oanständig politik. Det är beklagligt att</textBlock>
    <textBlock id="i-8cb718b243e48629">Europamålen och målet att få finnas med i den internationella politiska eliten i dag smäller högre för Sveriges politiker än omsorgen om de människor som bor i Sverige.</textBlock>
  </contentBlock>
  <contentBlock page="0" id="i-0837e8ec4af627da">
    <textBlock id="i-cee8c83a8a024778">(Applåder)</textBlock>
  </contentBlock>
  <contentBlock page="0" id="i-08a16fa7ce227947">
    <textBlock id="i-40c082713f4d566b">Anf. 9  Finansminister ANNE WIBBLE</textBlock>
    <textBlock id="i-e17371b15bc97290">(fp):</textBlock>
  </contentBlock>
  <contentBlock page="0" id="i-cc4bcdbdec55ea98">
    <textBlock id="i-93babf7667947a36">Fru talman! Det har här gjorts ganska intressanta kommentarer till finansplanen och budgetförslaget.</textBlock>
    <textBlock id="i-dca7cfa89593133e">Om jag först vänder mig till Ingvar Carlsson, tycker jag att huvudintrycket var att det han förespråkade ligger väl i linje med regeringens förslag. Han tog upp ökade satsningar på infrastruktur, utbildning och en väl fungerande social service samt besparingar i socialförsäkringssystemet. Allt detta finns det förslag om i finansplanen och budgetpropositionen. Jag tycker att det ger bra förutsättningar för en fortsatt dialog här i riksdagen.</textBlock>
  </contentBlock>
  <contentBlock page="0" id="i-90104b8ffa35092d">
    <textBlock id="i-2a517804ab286bfa">Det gläder mig också att Ingvar Carlsson gav uttryck för en stark oro för budgetutvecklingen i motsats till den reaktion som hans parti avgav för ett år sedan och i motsats till vad Gudrun Schyman gav uttryck för.</textBlock>
  </contentBlock>
  <contentBlock page="0" id="i-0a9be2ec90afc7d7">
    <textBlock id="i-64431882475280d8">Ian Wachtmeister tog framför allt upp familjepolitiken. De förslag som han tycks vilja driva vill jag bestämt ta avstånd ifrån. Han vill att man skall lägga om och rasera hela familjepolitiken och att man t.ex. skall behovspröva barnbidrag. Jag tycker att detta skulle vara helt felaktigt och bidra till att skapa ett helt annat samhälle än det jag vill medverka till.</textBlock>
  </contentBlock>
  <contentBlock page="0" id="i-85b0af8bd87bc547">
    <textBlock id="i-ee9c61549f4050db">Vi i Sverige skall vara väldigt glada över att vi nu har en hög nativitet, att det föds många barn. Jag förstår att Ian Wachtmeister har samma åsikt som framfördes i något TV-program, nämligen att vi inte har råd med så många barn. Det är alldeles galet. Jag ser i stället det stora barnafödandet som ett positivt tecken i samhället, som ett tecken på att det finns optimism.</textBlock>
  </contentBlock>
  <contentBlock page="0" id="i-fa34a7f47b17b44a">
    <textBlock id="i-a91bd3cf2695325d">En generell välfärdspolitik är en väldigt viktig del av regeringens politik, och alla de förslag som har presenterats för riksdagen, och som kommer att presenteras för riksdagen bygger just på att den generella välfärdspolitiken utgör ett omistligt inslag i en socialt rättvis ekonomisk politik.</textBlock>
  </contentBlock>
  <contentBlock page="0" id="i-d3e655de148a45db">
    <textBlock id="i-3b7ef820e3387303">Flera ledamöter har tagit upp satsningar på infrastrukturinvesteringar och tyckt att vi måste ha fler sådana. Låt mig först säga att vi har tre gånger så stora investeringar i vägar och järnvägar i dag, som under den regeringsperiod när Ingvar Carlsson var statsminister. Insikten om att detta är så väldigt centralt är litet senkommen, men även en sen insikt är naturligtvis bättre än ingen insikt alls. Det är alldeles utmärkt att regeringen förhoppningsvis kan få stöd i riksdagen för de förslag som den nu lägger fram, nämligen att gå över till en lånefinansieringsmodell. Det är en finansieringsmodell som skulle kunna göra det möjligt att för ett antal år framöver upprätthålla de mycket omfattande satsningarna på infrastrukturen. De samlade insatserna uppgår i dag till ungefär 12 miljarder kronor om året --</textBlock>
    <textBlock id="i-01db0d083d6e98c0">insatser som det alltså skulle vara möjligt att under en tid framöver upprätthålla. Det är närmare tre gånger så mycket som i genomsnitt under 80-talet.</textBlock>
  </contentBlock>
  <contentBlock page="0" id="i-d4f65c7288e0ee58">
    <textBlock id="i-cd69dc94ebdab41a">Ingvar Carlsson är upprörd över historiebeskrivningen i finansplanen. Det gör mig en aning bekymrad, eftersom det är väldigt viktigt med rätt insikt om vad problemen består av, när man skall motverka dem. Den diskussion som har förts väldigt länge har kanske mindre intresse för medborgarna -- många är nog en aning less på käbblet om vem som är orsak till än det ena än det andra problemet. Vad som däremot är av intresse för medborgarna, inte minst för dem som i dag inte har de jobb som de vill ha, är vad som skall göras åt problemen. Snarare än att bråka om historiebeskrivningen, som har en mycket blygsam plats i finansplanen, bör vi naturligtvis diskutera vad vi skall göra för att rätta till problemen -- där visade Ingvar Carlsson en mer konstruktiv inställning.</textBlock>
  </contentBlock>
  <contentBlock page="0" id="i-41b9f9bcd688e35d">
    <textBlock id="i-f3c003e9eabb9dc3">Jag vill välkomna Gudrun Schyman i denna första debatt där hon deltar i egenskap av partiordförande. Jag vill också säga att det är väldigt trevligt att bli kallad för syster i olika brevsammanhang, gärna även i riksdagens kammare. Det finns avsnitt i finansplanen som tar upp just det problem som Gudrun Schyman beskrev, nämligen hur alla vi kvinnor är -- mer än männen faktiskt -- beroende av att samhällsekonomin fungerar och växer, inte minst därför att många av oss är direkt beroende av att den sociala servicen fungerar för att kunna behålla våra jobb. Som konsumenter är vi också beroende av bra barnomsorg, bra sjukvård, bra äldreomsorg, m.m.</textBlock>
  </contentBlock>
  <contentBlock page="0" id="i-e2f25c094cfe4e95">
    <textBlock id="i-261903af67c86f1a">Jag måste emellertid säga att vi kvinnor, om vi skulle förlita oss till den ekonomiska politik som</textBlock>
    <textBlock id="i-c190a37e46bc1733">Gudrun Schyman förespråkar, skulle få mycket att beklaga. Hon säger själv att hon inte begriper så mycket av de ekonomiska sambanden, vilket tyvärr är alltför uppenbart med de förslag som hon för fram.</textBlock>
  </contentBlock>
  <contentBlock page="0" id="i-19bed5b15762cddf">
    <textBlock id="i-c85f933687ea9c10">Det som är angeläget att möjliggöra i vad gäller den offentliga servicen är att inte slösa med pengar. Det gäller naturligtvis för många olika verksamheter, och inte minst för verksamheter som betalas med skattepengar. På förslag av regeringen sker nu ett mycket omfattande och väldigt konstruktivt arbete, ett nytänkande, för att effektivisera och få bättre service med de slantar som finns.</textBlock>
  </contentBlock>
  <contentBlock page="0" id="i-d1a8ca0b0ad77f94">
    <textBlock id="i-81e4feab54a04563">Många förleds att tro att det när det i de ekonomiska tabellerna står exempelvis minus 0,9</textBlock>
    <textBlock id="i-71adf4fa2d0da8b3">på raden för kommunal konsumtion betyder att servicen har blivit sämre. Det är alldeles fel. Det är viktigt att notera att det betyder att verksamheten har dragit minskade kostnader. Själva servicen kan faktiskt vara väl så bra, i många fall t.o.m. bättre.</textBlock>
    <textBlock id="i-9448de8052713d05">Det finns exempel inte minst inom sjukvården, som visar att med mindre pengar har många människors konkreta arbete på arbetsplatserna inneburit bättre service för de sjuka, genom kortare vårdköer, m.m.</textBlock>
    <textBlock id="i-872ca2d5a10f5b18">Att möjliggöra den typen av effektiviseringar och rationaliseringar är till stor fördel för alla, eftersom vi då kan få ut mer av de skattepengar som satsas.</textBlock>
  </contentBlock>
  <contentBlock page="0" id="i-bc7cdbd8b567f771">
    <textBlock id="i-989e5bea96614e69">Det centrala temat i regeringens ekonomiska politik är kampen mot arbetslösheten. Jag tror, uppriktigt sagt, att det förenar oss alla här i kammaren. Det som är nödvändigt och som fungerar är den dubbla satsning som jag inledningsvis beskrev, nämligen att dels satsa ytterligare på direkt tillväxtfrämjande åtgärder i näringslivet, dels fortsätta budgetsaneringen för att få ned räntan.</textBlock>
  </contentBlock>
  <contentBlock page="0" id="i-45509818f1f64fba">
    <textBlock id="i-4d7c4909ffc56d02">Det är inte så, Gudrun Schyman, att man även om man väldigt gärna vill något kan direkt besluta om det. Det måste nämligen hänga ihop med annat. Vi alla vill oerhört gärna att arbetslösheten omedelbart skall försvinna, men inte heller detta kan vi bara besluta om genom att klubba igenom ett fattat beslut i riksdagen, utan det hela måste hänga ihop. Vi vill att jobb skall tillkomma och finnas kvar, inte bara för dagen och för morgondagen, utan för lång tid framöver. Jobben skall vara trygga och säkra sådana. Det dubbla grepp som regeringen alltsedan regeringsskiftet har tagit, och som regeringen nu driver vidare genom direkt tillväxtskapande åtgärder och fortsatt budgetsanering, visar sig nu kunna ge rätt resultat.</textBlock>
  </contentBlock>
  <contentBlock page="0" id="i-7b9646b7e5886da5">
    <textBlock id="i-deb8dd96a9b8fa9c">Det finns många av oss här i denna kammare som hela tiden varit övertygade om att detta grepp är det riktiga greppet. Nu kan vi också i verkligheten se att resultaten börjar visa sig. Vi kan se att det för delar av ekonomin faktiskt finns bättre möjigheter, vi kan se att det finns tecken på produktionsökningar inom industrin, inom småföretag och inom andra delar av näringslivet, och vi kan se att de ansträngningar som vi gör ger resultat. Det är viktigt att kunna peka på att den ekonomiska politik som drivs faktiskt ger resultat.</textBlock>
    <textBlock id="i-cbecde52be8cfd13">Om man studerar årets finansplan finner man att det är alldeles uppenbart att dessa resultat nu börja infinna sig.</textBlock>
  </contentBlock>
  <contentBlock page="0" id="i-798ece129ba3df1f">
    <textBlock id="i-3b4f7ad5e1b53295">Resultaten infinner sig inte alltid så kvickt som vi skulle önska, men de är på väg, vilket är det viktiga.</textBlock>
    <textBlock id="i-36c8ca3c3bac618e">Det betyder att den ekonomiska politik som vi föreslår riksdagen har stora möjligheter att relativt snart leda till önskade resultat. Det betyder i slutändan fler jobb för enskilda människor. Man måste då gå den väg som vi har beskrivit, nämligen genom tillväxtskapande åtgärder och fortsatt budgetsanering.</textBlock>
  </contentBlock>
  <contentBlock page="0" id="i-e583bb3a0c9251c5">
    <textBlock id="i-5b7e9876e034690b">Anf. 10  INGVAR CARLSSON (s):</textBlock>
  </contentBlock>
  <contentBlock page="0" id="i-4ebae0b0f41716bb">
    <textBlock id="i-b907d918c45628fb">Fru talman! Först vill jag rikta några ord till</textBlock>
    <textBlock id="i-d8bc8eff014f8fd2">Gudrun Schyman, eftersom vänsterledaren passade på att angripa Socialdemokraterna i denna debatt om regeringens budget. Om Vänsterpartiet hade orkat vara med och fatta en del litet svåra beslut i senare delen av 80-talet och i början av 90-</textBlock>
    <textBlock id="i-f6cdb3de382cbd44">talet hade kanske en del hot mot sysselsättningen kunnat avvärjas. Senast på Vänsterpartiets kongress, har det avslöjats att man även inom</textBlock>
    <textBlock id="i-a0abf4b47218defa">Vänsterpartiet anser att man i dessa avseenden var för svag. Problemet var att Vänsterpartiet under högkonjunkturen bedrev en politik som bättre hade passat i dagens lågkonjunktur.</textBlock>
  </contentBlock>
  <contentBlock page="0" id="i-34023a43f2fc037c">
    <textBlock id="i-17d9409e84265f22">Det är mycket som flyter i Sverige just nu. Kronan flyter, regeringen flyter utan roder och avtalen flyter om SAF-ordföranden får igenom sina krav på företagsanknutna löner.</textBlock>
  </contentBlock>
  <contentBlock page="0" id="i-429d44be5e1f7612"/>
  <contentBlock page="0" id="i-858079b1ef8c195b">
    <textBlock id="i-1e5a6a04b9a7e627">Jag tycker att det är mycket viktigt att vi nu får ordning, reda och stabilitet i Sveriges ekonomi igen.</textBlock>
  </contentBlock>
  <contentBlock page="0" id="i-ad5176d8a1e22c0b">
    <textBlock id="i-a3ac93da509afc01">Även om Anne Wibble sade att det nog skall gå att få någon samsyn mellan regering och opposition, måste jag konstatera att jag i finansplanen saknar strategi för ökad tillväxt, strategi för att minska arbetslösheten och strategi för hur regeringen långsiktigt vill bearbeta obalanserna i svensk ekonomi. Det tycker jag är allvarliga svagheter i denna finansplan och i denna budget. Vi kommer om två veckor att presentera konkreta förslag på dessa punkter.</textBlock>
  </contentBlock>
  <contentBlock page="0" id="i-41b0e46d89e1d5fd">
    <textBlock id="i-7470b823cf0aa2ea">Jag vill gärna bemöta det som Anne Wibble sade om att regeringen nu satsar tre gånger mer än under</textBlock>
    <textBlock id="i-1ca36d646339ff54">80-talet på infrastruktur. Det som regeringen nu vill satsa på är de åtgärder som vi i den socialdemokratiska regeringen hade förberett redan före vår avgång, eftersom vi såg avmattningen i konjunkturen.</textBlock>
  </contentBlock>
  <contentBlock page="0" id="i-c715264136034b4b">
    <textBlock id="i-f64e885b035af349">Självfallet skall vi satsa mycket mera på infrastruktur i dag, i den värsta lågkonjunkturen sedan andra världskriget, än under 80-talet, då vi gick på högvarv med det allra mesta. Men problemet är att regeringen är för långsam och att det som görs inte sker tillräckligt kraftfullt. Om riksdagen under våren, tyvärr litet senkommet, kan rätt till detta med en fraftfull satsning på infrastruktur när det gäller kommunikationer, när det gäller vägar och järnvägar och när det gäller satsning på utbildning på alla nivåer, då kommer</textBlock>
    <textBlock id="i-41c007bbae722597">Socialdemokraternas röster att ligga för sådana förslag, det kan jag försäkra.</textBlock>
  </contentBlock>
  <contentBlock page="0" id="i-737d189b7092f56c">
    <textBlock id="i-89eafeefcbb2d25a">I dagens Svenska Dagbladet står följande i huvudledaren: ''Vad Sverige behöver är tillväxt.</textBlock>
    <textBlock id="i-8c2aa868eb0dd1e8">Dagens budgetunderskott kan inte sparas bort.</textBlock>
    <textBlock id="i-0f14cb6b99a6fd21">Med tillväxt och därmed lägre utgifter för arbetslöshet, räntor, bankstöd etc. samt högre inkomster när skattebasen ökas, kan däremot statsfinanserna saneras. Räntepolitiken kan inte bara inriktas för att mota inflationsmöjligheter</textBlock>
    <textBlock id="i-a49338e65a55a170">1995. Den måste även utformas med tanke på att befrämja tillväxt 1993 och 1994. Med rörlig kronkurs och högräntepolitik riskerar Sverige att tappa såväl pengarna som smöret.''</textBlock>
  </contentBlock>
  <contentBlock page="0" id="i-848f30956e69bc24">
    <textBlock id="i-8bdcb02800627426">Det är litet pinsamt för mig, och jag förmodar även för regeringen, att jag så ofta tvingas läsa högt ur</textBlock>
    <textBlock id="i-80ea18a7aac4c58c">Svenska Dagbladet. Men vad gör man inte för att få regeringen på litet bättre tankar.</textBlock>
  </contentBlock>
  <contentBlock page="0" id="i-6e73bffcaa83741b">
    <textBlock id="i-654eb7e37de924aa">Även regeringens ekonomiska expert, Assar</textBlock>
    <textBlock id="i-c3b86845e97a1170">Lindbeck, argumenterar egentligen, och har gjort det ganska länge, för en sådan uppläggning av den ekonomiska politiken som Socialdemokraterna förordar. Assar Lindbeck sade redan för ett år sedan att regeringen måste passa sig så att Sverige inte hamnar i en för låg inhemsk efterfrågan. Jag har mycket svårt att förstå att regeringen inte lyssnade på våra synpunkter i det avseendet när vi förde våra samtal under hösten.</textBlock>
  </contentBlock>
  <contentBlock page="0" id="i-8a1b3acbf56e470d">
    <textBlock id="i-aacb03841d70fbae">När regeringen nu lägger fram egna siffror som visar hur hårt detta slår i riktning mot ökad arbetslöshet, vill jag att regeringen skall tänka om på denna punkt. Det finns ju åtgärder som snabbt kan vidtas.</textBlock>
  </contentBlock>
  <contentBlock page="0" id="i-406a64aeb6be20bb">
    <textBlock id="i-d3d9b29353c5fc72">Om jag skall ta statsminister Carl Bildt på orden är det faktiskt på det sättet att han säger sig vilja sänka matmomsen och säger sig inte vilja ha den högre momsen på bensin under 1993. I så fall finns det en majoritet för det, och då finns det möjlighet att mycket snabbt öka på efterfrågan på dessa punkter, men inte långsiktigt. När konjunkturen går uppåt måste dessa åtgärder nämligen vidtas. Är det så att regeringen under julhelgen under förhoppningsvis avkopplande skridskoturer på Harpsundssjön har tänkt om på denna punkt, då finns det majoritet för att vidta åtgärder. Jag tror att det vore bra för landet och för medborgarna. Då skulle det vara möjligt att vidta sådana åtgärder i utskottsarbetet.</textBlock>
    <textBlock id="i-d0fd4ff8ab2f696d">Men det är bråttom. Vi har redan förlorat värdefull tid.</textBlock>
  </contentBlock>
  <contentBlock page="0" id="i-9a1534499b338fe9">
    <textBlock id="i-f6b532b6c49957c2">Jag tror faktiskt också som Anne Wibble, att medborgarna i dag är lindrigt intresserade av ett käbbel om vad som hände och inte hände under 80-</textBlock>
    <textBlock id="i-32a91bdd9c556895">talet. Jag tror att vi alla vinner på om vi kan ta den debatten -- det gör jag gärna -- så småningom, när vi har klarat av dessa akuta problem. Eftersom det har blivit så populärt med havsbilder, introducerade av statsminister Carl Bildt, något mindre lyckat fortsatt av Ian Wachtmeister, skall jag säga följande. Jag tror att de passagerare som är ute i den här stormen på detta fartyg, inte förväntar sig att styrman och andra skall diskutera vad som gick fel under den tidigare besättningen under en tidigare seglats, utan de förväntar sig att besättningen gör allt vad den kan för att få skeppet i hamn och för att se till att passagerarna kommer någorlunda säkra med på seglatsen.</textBlock>
  </contentBlock>
  <contentBlock page="0" id="i-5f3810592ef6946b">
    <textBlock id="i-668590caecd197ab">Därmed kanske vi kan avstå från de många inläggen på den punkten i finansplanen och ägna oss åt framtiden och ägna oss åt de mycket svåra problem som Sverige nu står inför.</textBlock>
  </contentBlock>
  <contentBlock page="0" id="i-b922cb0dcdb73a5c">
    <textBlock id="i-25e0130c28dd9529">Jag vill avsluta mitt andra inlägg med att säga att jag inte känner någon skadeglädje över att jag fick rätt i förra årets debatt. Ingenting skulle ha gjort mig gladare än om det hade visat sig vara felbedömningar. Nu är läget tyvärr ännu allvarligare, och då gäller det att vidta konkreta åtgärder. Det gäller att trots allt göra det i en anda av optimism och framtidstro, så att vi inte drabbas av nedåtgående negativa spiraler. Det finns en chans, med god vilja, att få Sverige på rätt kurs igen.</textBlock>
  </contentBlock>
  <contentBlock page="0" id="i-e2a3b866285b1c11">
    <textBlock id="i-3e0c4c1a40d4ad76">(Applåder)</textBlock>
  </contentBlock>
  <contentBlock page="0" id="i-31e7344b0709c613">
    <textBlock id="i-101a9bfa19c980b9">Anf. 11  IAN WACHTMEISTER (nyd)</textBlock>
    <textBlock id="i-044f0f660b002bd3">replik:</textBlock>
  </contentBlock>
  <contentBlock page="0" id="i-f48de5aec2bd20bb">
    <textBlock id="i-7832e6d016227dd8">Fru talman! Fru talmannen gillar inte personangrepp. Det är riktigt. Men en riksdagsman i min närhet, känd för sina resor till Kuba, gjorde tummen ned efter mitt anförande. Jag ber att få gratulera honom. Han förstod vad jag sade.</textBlock>
  </contentBlock>
  <contentBlock page="0" id="i-6d5a98b5ce4b55eb">
    <textBlock id="i-07c69d3916aa78e8">Nej, Anne Wibble, jag vill inte skapa ett sämre samhälle. Jag tycker om familjer, barn och barnbarn. De är samhällets ryggrad och alltihop.</textBlock>
    <textBlock id="i-e1173060f620b343">Men jag vill att vi skall leva inom våra tillgångar.</textBlock>
    <textBlock id="i-92efa14f0333f191">Jag vill att de små medel som vi verkligen har skall användas för dem som behöver dessa medel bäst.</textBlock>
    <textBlock id="i-e15d99b7c1d657e5">Alla friska arbetande människor skall väl inte behöva bidrag? Varför skall man inte kunna behovspröva barnbidrag? Visst kan det vara bra att ha många barn, som fru Wibble sade. Om inte annat så kan ju fler på det sättet dela på statskulden. Jag vill emellertid åter upprepa att som det nu är går vi back i Sverige och lånar upp pengar -- 458 miljoner kronor om dagen. Det är i det läget som vi skall agera. Tänk er hur man skulle ha reagerat om detta hade gällt ett företag. Men i denna diskussion sägs det att det ordnar sig väl alltid.</textBlock>
  </contentBlock>
  <contentBlock page="0" id="i-4695db53d501f827">
    <textBlock id="i-4bb9aca054c232a6">När det gäller tillväxten finns det en mycket viktig sak som jag inte hann ta upp i mitt förra inlägg, nämligen att man måste reformera arbetsrätten om man verkligen vill rädda de riktiga jobben. Det som fack och trygghetslagar har skapat för sina medlemmar är egentligen arbetslöshet. Den uppträder i den produktiva sektorn. Vi har på det sättet drivit företag ut ur Sverige. Är det inte ens dags att våga påstå det nu? Låt oss nu se vad som händer framöver när det gäller detta, eftersom det pågår en utredning om arbetsrätten. Jag vågar med bestämdhet säga att om ni frågar alla småföretagare och alla de medelstora företag, som ni talar om är så viktiga, hur viktiga de anser att förändringar i arbetsrätten är, kommer ni att få samma svar överallt.</textBlock>
  </contentBlock>
  <contentBlock page="0" id="i-10baf2db4fd0ac6a">
    <textBlock id="i-6013d501387e984b">Nu gäller det att ge jobben en chans. 100 000</textBlock>
    <textBlock id="i-3c98435cab353c8e">ungdomar kommer varje år ut på arbetsmarknaden. Var skall de hamna? Skall de hamna i någon halvt meningslös AMS-utbildning, i öppen arbetslöshet eller i den offentliga sektorn som redan är överbokad och som måste rationaliseras? Det är en hopplös situation om man inte verkligen ändrar på detta och satsar på de riktiga jobben.</textBlock>
  </contentBlock>
  <contentBlock page="0" id="i-44253f2acdd50a12">
    <textBlock id="i-311f1a06fba5b098">När det gäller att föregå med gott exempel har jag tidigare i denna kammare sagt: Var i denna trötta budget finns det som politikerna själva gör litet uppoffringar kring? Var finns ett ord om partistöd, om presstöd, om organisationsstöd, osv.? Det är ett skamligt mygel alltihop, och det föregås alltid bara med generad tystnad. Det kommer säkert att bli likadant i dag.</textBlock>
  </contentBlock>
  <contentBlock page="0" id="i-891024cd9cf2d8ca">
    <textBlock id="i-5a1e19fbe0622e66">Riksdagen själv -- ni som sitter kvar här och som inte har gått ut för att dricka kaffe, vilket man gör med jämna mellanrum -- skall nu leka hela havet stormar för 250 miljoner kronor. Det skall man göra just nu när vi knappt vet hur stor riksdag vi behöver, när vi ifrågasätter riksdagsordning, debattordning och allt möjligt annat. Då skall alla byta rum. Bättre kan vi väl, gubbar och tjejer?</textBlock>
  </contentBlock>
  <contentBlock page="0" id="i-1ddc99e47671b202">
    <textBlock id="i-d46d75831974566d">Sedan måste vi granska verk och myndigheter. Det är vår uppgift att göra. Det är Riksdagens revisorer, det är Riksrevisionsverket, det är regeringen och det är riksdagsmännen själva som skall göra.</textBlock>
  </contentBlock>
  <contentBlock page="0" id="i-8b0914c4ca6e966e">
    <textBlock id="i-08c3df0f49229d98">Invandrarverket har varit uppe till debatt. Jag menar att man skall titta ordentligt på SIDA, och man skall titta lika ordentligt på AMS, om inte annat så därför att det strömmar oändliga penningströmmar den vägen ut i samhället. Är de så kvalificerade? Görs verkligen det bästa av dem?</textBlock>
    <textBlock id="i-9428bc881e2aef59">Och kom ihåg att det är svenska folkets pengar som vi talar om.</textBlock>
  </contentBlock>
  <contentBlock page="0" id="i-c222df380c799376">
    <textBlock id="i-25182813627718b2">I ett läge då man inte har pengar kan man faktiskt göra det som inte kostar något. Det går mycket bra.</textBlock>
    <textBlock id="i-e90ba87d0e81d0f4">Man kan t.ex. ingripa kraftigt mot våldet. Jag vet att justitieministern avser att göra det. Samtidigt har man dock minskat polisens anslag med 250</textBlock>
    <textBlock id="i-babe7314b5963f7e">miljoner kronor. Det är ju smart.</textBlock>
  </contentBlock>
  <contentBlock page="0" id="i-3f16841c2aaac504">
    <textBlock id="i-f006b4f6bdd16ed7">Förbjud vapeninnehav och knivinnehav, därför att det innebär en fara för livskvaliteten för en massa människor. Vårt samhälle håller ju på att gå åt skogen. Detta går att göra.</textBlock>
  </contentBlock>
  <contentBlock page="0" id="i-65babd3e76602b5b">
    <textBlock id="i-125d8f5e8dced70b">Man kan också förbjuda sådant larv som folk- och bostadsräkningar och FAS 90 och allt vad det heter och snokande i människors angelägenheter. Detta går att göra. Människor skulle tycka att det var populärt.</textBlock>
  </contentBlock>
  <contentBlock page="0" id="i-2433a812ce8a2c71">
    <textBlock id="i-49713c29a31c666a">Man kan också förebygga okontrollerad invasion av människor från f.d. Sovjetunionen. En sådan invasion är nämligen en realitet som kan bli verklighet när som helst. Det är en realitet på det sättet att problemen finns där borta.</textBlock>
  </contentBlock>
  <contentBlock page="0" id="i-c07067a0db788661">
    <textBlock id="i-70519244de5d44f4">Sådana här åtgärder kan man vidta. Om ett par veckor kan vi även se till att den fria radion verkligen blir fri i Sverige. Sådant är viktigt. Det kostar ingenting. Det kostar bara det som man själv vill åstadkomma. Det kostar bara vilja.</textBlock>
  </contentBlock>
  <contentBlock page="0" id="i-fd393f8fb0ce1173">
    <textBlock id="i-1850e65dfbabbc82">Man skall också lägga av med politiska utnämningar. Jag har blivit avklubbad tidigare så fort jag har talat om politiska utnämningar. Det måste vara något fel att tala om det. Jag hoppas få säga detta igen. Vi har för mycket av politiska utnämningar. Det finns minst 100 000 befattningar i Sverige där utnämningar har skett på grund av politiska meriter och inte på sakliga meriter. Detta kan man sluta med. Det skulle inge förtroende hos människor. Det är min absoluta uppfattning.</textBlock>
  </contentBlock>
  <contentBlock page="0" id="i-9ac32829307fc5bd">
    <textBlock id="i-3201c4ede9f68df8">Detta kan riksdag och regering besluta om. Allt detta kan man göra. Men om vi vill låtsas och om vi vill leva i våra kulvertar och inte se verkligheten i vitögat, då glider vi vidare på ett spår som jag menar inte leder till en ljus framtid.</textBlock>
  </contentBlock>
  <contentBlock page="0" id="i-8a4177125873876d">
    <textBlock id="i-20bcfe7a18bb7a8f">Vi har den ljusa framtiden. Vi har skickliga företag.</textBlock>
    <textBlock id="i-6541c37c01cbbfde">Vi har goda möjligheter. Men vi som är politiker måste bli lika verklighetsanknutna och reagera lika verklighetsanknutet som våra framgångsrika företag gör. Då går det bra.</textBlock>
  </contentBlock>
  <contentBlock page="0" id="i-406079808a3d9511">
    <textBlock id="i-d9f7931689426c59">(Applåder)</textBlock>
  </contentBlock>
  <contentBlock page="0" id="i-6f13569ccb14afb0">
    <textBlock id="i-a32bbc92159a9c93">Anf. 12  GUDRUN SCHYMAN (v):</textBlock>
  </contentBlock>
  <contentBlock page="0" id="i-e0102af1d4b7d388">
    <textBlock id="i-237b167fb804111a">Fru talman! Jag skulle vilja säga till finansministern att jag inte sade att jag inte begriper ekonomi. Jag sade att jag inte är ekonom. Jag tror inte att det är samma sak. Det verkar inte så om man tittar på den utveckling som har förevarit, på de prognoser som har gjorts av många ekonomer och på de affärer som ekonomer på banker har ställt till med de senaste åren samt på de utfästelser, programförklaringar och visioner som den borgerliga regeringen bara för något år sedan lade fram.</textBlock>
  </contentBlock>
  <contentBlock page="0" id="i-bd08d7881215a67c">
    <textBlock id="i-a4f367aa3adbda7f">Ekonomi är inte någon neutral faktisk vetenskap, utan man ser nog olika på ekonomi beroende på var i samhällsstrukturen man befinner sig. Den analys av den ekonomiska utvecklingen som vi gör i</textBlock>
    <textBlock id="i-6050b9d5587e6aa6">Vänsterpartiet stämmer väl överens med den analys som ekonomer både inom LO och TCO gör.</textBlock>
    <textBlock id="i-c09449ed6ec671cd">Även de konkreta förslag som vi kommer med anser de vara förslag som skulle gynna de människors intressen som de företräder. Förslagen anses över huvud taget inte vara orealistiska.</textBlock>
  </contentBlock>
  <contentBlock page="0" id="i-1a6ec74831e9ad3b">
    <textBlock id="i-e7158d162285a9d4">Det faktum att det behövs mer pengar till kommunerna i dag är det inte många som tycker är orealistiskt. Att häva det kommunala skattestoppet är det inte många som tycker är orealistiskt ute i kommuner och landsting. Att få en sänkt ränta är det inte många som tycker är orealistiskt, utan tvärtom en politik som kanske behövs.</textBlock>
  </contentBlock>
  <contentBlock page="0" id="i-e8e5ad71d465bc11">
    <textBlock id="i-859b01302c441287">Jag ställde frågan: Vem har makten och beslultanderätten över den ekonomiska politiken, är det vi politiker eller är det den finansiella s.k.</textBlock>
    <textBlock id="i-aa6551a3089d90d2">marknaden? Jag anser att den ekonomiska politiken skall vara ett medel för att uppfylla mänskliga behov och miljömässiga mål. Den skall inte vara ett mål i sig. Att sänka ett budgetunderskott kan inte vara det främsta målet för den ekonomiska politiken. Det främsta målet måste vara att se till att människor får arbeta, att människor slipper leva på bidrag, att vi får en livskvalitet, att vi alla kan leva ett gott liv. Den utvecklingen har vi inte i dag, tyvärr.</textBlock>
  </contentBlock>
  <contentBlock page="0" id="i-a913c9a69c98db6b">
    <textBlock id="i-08a9e73dd0528de9">Jag skulle vilja ta upp just frågan om miljö. Vi är överens om att satsningar på infrastruktur är nödvändiga och bra, men det finns en tendens att det väldigt mycket kommer att handla om vägar, stora brogyggen och liknande saker. Man kan ibland få en vision av att vi skall få ett asfalterat</textBlock>
    <textBlock id="i-a6b1eda609bdb815">Sverige, genomkorsat av stora motorleder, möjligen avbrutna av en eller annan matsal för den ständigt närvarande militära förvaltningen, där man ju inte tänker göra några nedskärningar.</textBlock>
  </contentBlock>
  <contentBlock page="0" id="i-437bad65c7035879">
    <textBlock id="i-4f1513f335577f8f">Jag tror att det är mycket farligt om man i en situation av ekonomisk kris lägger åt sidan de nödvändiga miljöfrågorna och miljöperspektiven.</textBlock>
    <textBlock id="i-7d5cda6daa35ffff">Det finns en tendens till att det sker i dag. Vi menar att det i dag är nödvändigare än någonsin att analysera alla satsningar som görs utifrån ett miljöperspektiv. Vi står inför stora globala miljöproblem. De är gränslösa, det vet vi. Men vi kan inte skjuta ifrån oss ansvaret.</textBlock>
  </contentBlock>
  <contentBlock page="0" id="i-ecc76fa923a80ecd">
    <textBlock id="i-254df3af2c617064">Om man läser miljöavsnittet i finansplanen blir man förskräckt. Där står det just att det internationella miljösamarbetet är viktigt. Det är det. Det är viktigt att vi i Sverige, om vi gör satsningar i andra länder, kan tillgodoräkna oss de s.k. vinsterna och få ned vår miljöskuld. Det är riktigt. Men vi måste också göra någonting här i</textBlock>
    <textBlock id="i-93d2632feb31883d">Sverige. När man skall göra dessa infrastrukturella satsningar måste man diskutera vilka förslag det är som vi skall satsa på. Jag tror att det skulle vara mycket bra om man t.ex. lät länsarbetsnämnderna i god konkurrens tävla om vilka som ger sina förslag de bästa miljöprofilerna. Det är just de som skall komma i åtnjutande av pengar och kunna sätta i gång arbeten.</textBlock>
  </contentBlock>
  <contentBlock page="0" id="i-9cc184f394cd2dd6">
    <textBlock id="i-2f2f01bfcdc4ccaa">Jag tror att det är mycket viktigt att vi i dag slår fast det faktum att vi skall avveckla kärnkraften. Vi måste fatta sådana politiska beslut som innebär att ovissheten om energiutvecklingen, som man i finansplanen säger delvis har bidragit till en icke gynnsam utveckling, tas bort. Vi i den här församlingen får fatta beslut om en lag om att avvecklingen skall påbörjas. Då har vi tagit bort det frågetecknet.</textBlock>
  </contentBlock>
  <contentBlock page="0" id="i-d0b24c02c68e0d5f">
    <textBlock id="i-4a62c9448bbb2653">Vi bör nu använda pengar till att satsa på miljövänlig teknik och till att satsa kraftfullt på att utveckla de alternativa energiformerna. Det är en nödvändig process, som vi måste gå igenom. Det är ett ypperligt tillfälle att starta den utvecklingen just nu. Men sådana här förslag lyser med sin frånvaro i finansplanen. Miljöproblematiken är över huvud taget mycket dåligt belyst.</textBlock>
  </contentBlock>
  <contentBlock page="0" id="i-0d05023b58d3c6a5">
    <textBlock id="i-362860a4b8d5902a">Jag skulle också vilja ta upp en annan fråga som jag tycker har sin plats här. Det är frågan om sänkt arbetstid. Sex timmars arbetsdag är ett mycket angeläget krav, föga orealistiskt. Det har en god förankring hos en absolut majoritet av Sveriges kvinnor och även hos en stor grupp av Sveriges män, som också vill ha möjlighet att förena ett föräldraskap med ett aktivt yrkesliv.</textBlock>
  </contentBlock>
  <contentBlock page="0" id="i-43a9a4619666e4cf">
    <textBlock id="i-a078073044781437">Den frågan har stötts och blötts under väldigt många år. Alltid hittar man anledningar till att förslaget inte kan genomföras ''just nu'', även om alla är överens om att det vore bra. När det var högkonjunktur kunde man inte göra det för att vi inte hade arbetskraft så att det räckte. I dag har vi lågkonjunktur och stor arbetslöshet. Det vore väl alldeles utmärkt att fördela arbetstiden jämnare än vi gör i dag i det här landet.</textBlock>
  </contentBlock>
  <contentBlock page="0" id="i-25e07d96d296a667">
    <textBlock id="i-f74dea1ca5cbe6ec">Det finns dessutom stora samhällsekonomiska vinster att göra: lägre personalomsättning, lägre förslitning, människor mår bättre, både de som arbetar och de som mottar service som vård och omsorg. Man kan utnyttja industrin på ett effektivare sätt med bättre skiftgång osv. Det vore en mycket angelägen reform, som det finns all anledning att fundera över just i dag.</textBlock>
  </contentBlock>
  <contentBlock page="0" id="i-16586422750acc87">
    <textBlock id="i-c9b9f2717a106fe8">Anf. 13  Finansminister ANNE WIBBLE</textBlock>
    <textBlock id="i-f7f9b0b375afc16e">(fp):</textBlock>
  </contentBlock>
  <contentBlock page="0" id="i-67c42cfb6799201d">
    <textBlock id="i-24bf48729e784e2b">Fru talman! Det är väl utmärkt att Ingvar Carlsson läser Svenska Dagbladet. Själv läser jag också andra tidningar, bl.a. Dagens Nyheter, där en av mina företrädare brukar lyckliggöra läsarna med små betraktelser. Spara mer pengar i socialförsäkringarna, vi -- dvs.</textBlock>
    <textBlock id="i-dac3b42c07b84eac">socialdemokraterna -- gjorde fel under 80-talet och budgetunderskottet är mycket farligt, brukar det stå där.</textBlock>
  </contentBlock>
  <contentBlock page="0" id="i-f6d7e29105e51bd7">
    <textBlock id="i-891d17d7ed05fea3">Ingvar Carlsson förespråkade mer utgifter för olika saker, inte minst för infrastruktur, utbildningsinsatser och sådant och, får man förmoda, mindre pengar, dvs. mer besparingar, på transfereringssidorna. Eller var det bara en läpparnas bekännelse att han var orolig för budgetunderskottets utveckling? Det kan väl inte vara så att socialdemokraterna tycker att man inte behöver bry sig om det där nu, utan att man kan skjuta det på framtiden. Jag tror att det vore oerhört riskabelt.</textBlock>
  </contentBlock>
  <contentBlock page="0" id="i-25f1296aa02d1701">
    <textBlock id="i-eb59601a2a0f4387">Vi har haft en diskussion om att senarelägga olika av socialdemokraterna önskade bensin- och matmomspålagor. Som Ingvar Carlsson väl vet har vi räknat ganska noga på detta. Vi tycker att förslag förtjänar att studeras seriöst. Tyvärr visar det sig att detta skulle medföra lägre tillväxt och mer arbetslöshet därför att man får negativa effekter via räntorna.</textBlock>
  </contentBlock>
  <contentBlock page="0" id="i-bef11bae98cb06fe">
    <textBlock id="i-db3f3d4c736ae8bd">Detta visar hur centralt det är att föra en sådan finanspolitik att man skapar möjligheter att få ned räntan. Den har redan nu sjunkit ganska avsevärt jämfört med november förra året, ungefär tre procentenheter för den korta räntan och en procent för den långa räntan. Det är en av de bärande punkterna i finanspolitiken, som den beskrivs i regeringens finansplan, att ge möjligheter och goda förutsättningar för ytterligare räntesänkning. Det är den enskilt viktigaste faktorn, som bidrar till expansion i näringslivet och hjälper oss i kampen mot arbetslösheten.</textBlock>
  </contentBlock>
  <contentBlock page="0" id="i-fb71417da9c79dfc">
    <textBlock id="i-d60910041de02a29">Ian Wachtmeister tog upp frågan om arbetsrätt. Jag vill gärna säga att jag tycker att detta är en viktig fråga. Jag tycker att den ibland får väl negativa omdömen. Det finns mycket i de arbetsrättsliga reglerna som är positivt. Det finns mycket som är dåligt också, framför allt för mindre företag. Där pågår ett förändringsarbete. Regeringen förbereder förslag som förbättrar den arbetsrättsliga lagstiftningen så att den passar bättre för småföretag.</textBlock>
  </contentBlock>
  <contentBlock page="0" id="i-b1c71c5df3f2edfa">
    <textBlock id="i-0316a0b2315f39f4">Gudrun Schyman sade att man inte behöver vara ekonom för att förstå sig på ekonomi. Det håller jag gärna med om. Jag tror att de allra flesta människor genom vanligt sunt förnuft förstår att man inte kan låna sig fram hur mycket som helst. Därför är det angeläget att ha ett ordentligt program som inte bara ökar upplåningen. Gudrun Schyman vill spendera mer pengar på både det ena och det andra. Det innebär att man skulle öka benägenheten att låna sig fram. Det tror jag att de allra flesta människor inser att man inte kan göra.</textBlock>
    <textBlock id="i-d6773c8659da401e">Det är inte hållbart. Vi har gjort det förut, nu vänder vi på detta.</textBlock>
  </contentBlock>
  <contentBlock page="0" id="i-2d45c77626634e8e">
    <textBlock id="i-7c6f214c2b78f3aa">Där faller också förslaget om sänkt arbetstid, som är helt orealistiskt. För jag förmodar att Gudrun</textBlock>
    <textBlock id="i-79abcb29b2b0ae17">Schyman inte har tänkt sig att människor skall få lägre lön. I så fall finns det redan i dag goda möjligheter för dem som vill att minska sin arbetstid. Men de flesta vill snarare ha heltidsarbete än deltidsarbete. Det kan hänga samman med att man tycker att man behöver en del inkomster.</textBlock>
  </contentBlock>
  <contentBlock page="0" id="i-1518add1a042abaa">
    <textBlock id="i-5e7af38648c4b85e">Fru talman! Får jag till slut nämna det som är huvudpunkterna i den ekonomiska politiken, och som leder till att vi faktiskt kan se framtiden an med relativt god optimism. Det finns två uppgifter som är helt centrala. Den första handlar om att öka näringslivets expansion, att öka möjligheterna till tillväxt. Vi har redan i riksdagen beslutat om många saker som är viktiga för att göra detta möjligt. Det är angeläget att komma ihåg det.</textBlock>
  </contentBlock>
  <contentBlock page="0" id="i-9c22cc0590e8646c">
    <textBlock id="i-83424821c14b8f79">Vi för i budgetpropositionen fram ytterligare ett stort antal förslag som har en direkt tillväxtökande effekt.</textBlock>
  </contentBlock>
  <contentBlock page="0" id="i-4991e82b799843b3">
    <textBlock id="i-decfda4ef50fa1b4">Skattesänkningar för egenföretagarna utgör en väldigt viktig del. Vidare gäller det fortsatt avreglering på en rad olika marknader, inte minst inom den offentliga verksamheten, och att släppa in små och medelstora företag i en produktion som de hittills varit utestängda från. Ökad konkurrens på väldigt många olika marknader är faktiskt någonting som medverkar till lägre priser, och det är ganska bra för hushållen.</textBlock>
  </contentBlock>
  <contentBlock page="0" id="i-dd0423dced83a72a">
    <textBlock id="i-6faba4220267fe10">EES-avtalet vill jag också nämna. Även om Sverige inte kommer med ännu på några månader, är ju den inre marknaden i Europa i kraft sedan den 1 januari i år. Detta är av oerhört stor och positiv betydelse.</textBlock>
  </contentBlock>
  <contentBlock page="0" id="i-b32f978daf09f981">
    <textBlock id="i-3edd26d924322a25">Svenskt medlemskap i EG ger också goda framtidsmöjligheter.</textBlock>
  </contentBlock>
  <contentBlock page="0" id="i-fd25ae27cfe877b5">
    <textBlock id="i-69391be46af98048">Infrastruktursatsningar samt satsningar på utbildning och forskning är också direkt tillväxtfrämjande.</textBlock>
  </contentBlock>
  <contentBlock page="0" id="i-8a20dbe33f084674">
    <textBlock id="i-364fe5d7c14a9596">Den andra delen av den ekonomisk-politiska strategin handlar om en sanering av de offentliga finanserna. I budgetförslaget slår vi fast att budgetunderskottet skall börja minska -- utgifterna skall börja minska. Vidare föreslår vi riksdagen att anta ett program som avskaffar det strukturella underskottet i de offentliga finanserna under de närmaste fem åren.</textBlock>
  </contentBlock>
  <contentBlock page="0" id="i-b099395bc1979ba3">
    <textBlock id="i-4dd84fa35c151c84">Det är riksdagen som har makten att fatta beslut om dessa ting och därmed möjliggöra en lägre ränta. De bättre tillväxtchanser som vi nu ser ger oss faktiskt hopp om en ljusare framtid. En återupprättad tillväxt kommer att ge precis de trygga jobb och den stabila grund som behövs för en bra och förbättrad välfärd, som svenska folket förtjänar.</textBlock>
  </contentBlock>
  <contentBlock page="0" id="i-8fa13830b04fa671">
    <textBlock id="i-6484252f2db264b2">(Applåder)</textBlock>
  </contentBlock>
  <contentBlock page="0" id="i-d641ebede05b657c">
    <textBlock id="i-8eb8a4cc6921b5a8">Överläggningen var härmed avslutad.</textBlock>
  </contentBlock>
  <contentBlock page="0" id="i-4c62928442ddef30">
    <textBlock id="i-ccd7ffbf7b50cb32">Budgetpropositionen bordlades.</textBlock>
  </contentBlock>
  <contentBlock page="0" id="i-e2712308fa9b1c74">
    <textBlock id="i-4a0e30c01285f466">6 §  Hänvisning av ärenden till utskott</textBlock>
  </contentBlock>
  <contentBlock page="0" id="i-407f8604b469d996">
    <textBlock id="i-41640e7d0da48fc0">Föredrogs och hänvisades</textBlock>
  </contentBlock>
  <contentBlock page="0" id="i-9a4a47a87c54697e">
    <textBlock id="i-1d9fbd92f5d3254d">Propositionerna</textBlock>
  </contentBlock>
  <contentBlock page="0" id="i-2a32149528c6e53a">
    <textBlock id="i-c3d1e6d3ac25ee6e">1992/93:80 till bostadsutskottet</textBlock>
  </contentBlock>
  <contentBlock page="0" id="i-59eca92a72cf9538">
    <textBlock id="i-9688c3aaea2b46cc">1992/93:106 till trafikutskottet</textBlock>
  </contentBlock>
  <contentBlock page="0" id="i-fb214d3af2a19b2f">
    <textBlock id="i-5979bf420671d515">Förslag</textBlock>
  </contentBlock>
  <contentBlock page="0" id="i-8990b7bbeb5a75e4">
    <textBlock id="i-769c207911e0a32a">1992/93:RR4 till utbildningsutskottet</textBlock>
  </contentBlock>
  <contentBlock page="0" id="i-8ae2d8926b55b6ab">
    <textBlock id="i-7eda435968a21a72">7 §  Bordläggning</textBlock>
  </contentBlock>
  <contentBlock page="0" id="i-085e75f1a6fac45b">
    <textBlock id="i-60d198535cc1c7f3">Anmäldes och bordlades</textBlock>
  </contentBlock>
  <contentBlock page="0" id="i-efc0d3b365382cab">
    <textBlock id="i-f05695b1d06a4cba">Propositionerna</textBlock>
  </contentBlock>
  <contentBlock page="0" id="i-b7e5edd3c1c8969d">
    <textBlock id="i-a46a77cfb7c2166d">1992/93:105 Förslag om tilläggsbudget I till statsbudgeten för budgetåret 1992/93</textBlock>
  </contentBlock>
  <contentBlock page="0" id="i-3257b9674db9efd8">
    <textBlock id="i-69311c9ee0323d54">1992/93:152 Ombildning av AMU-gruppen till aktiebolag</textBlock>
  </contentBlock>
  <contentBlock page="0" id="i-a7c66438732a6613">
    <textBlock id="i-cf2a116d303507f0">Skrivelse</textBlock>
  </contentBlock>
  <contentBlock page="0" id="i-3112ec307649f009">
    <textBlock id="i-e7a13bd76f795cc1">1992/93:153 ILO:s konvention och rekommendation om arbetsvillkor inom hotell, restauranger och liknande anläggningar</textBlock>
  </contentBlock>
  <contentBlock page="0" id="i-bf4cf31d1ac707a7">
    <textBlock id="i-67fd27405ab44849">Motion</textBlock>
  </contentBlock>
  <contentBlock page="0" id="i-9ea4d14326b19256">
    <textBlock id="i-c2dc6031e6551efb">med anledning av förs. 1992/93:RR3 Riksdagens revisorers förslag angående omstruktureringar i statsförvaltningen:</textBlock>
  </contentBlock>
  <contentBlock page="0" id="i-6081be214e09d757">
    <textBlock id="i-4aeb803df41396e4">1992/93:Fi90 av Margitta Edgren (fp)</textBlock>
  </contentBlock>
  <contentBlock page="0" id="i-8aa18d2ec56c90e6">
    <textBlock id="i-5ad6140b4f0b439a">8§ Anmälan om interpellation</textBlock>
  </contentBlock>
  <contentBlock page="0" id="i-43dc834cfd7d608d">
    <textBlock id="i-b4d309653965d78c">Amäldes att följande interpellation framställts</textBlock>
  </contentBlock>
  <contentBlock page="0" id="i-130e0c4c8c065542">
    <textBlock id="i-aa7e22a646da9413">den 7 januari</textBlock>
  </contentBlock>
  <contentBlock page="0" id="i-02b2e94eb8117ee9">
    <textBlock id="i-c9e1aa176cff93d2">1992/93:70 av Stefan Kihlberg (nyd) till statsrådet</textBlock>
    <textBlock id="i-aec7876ef5a6a45a">Bo Könberg om åtgärder mot tobaksrökning:</textBlock>
  </contentBlock>
  <contentBlock page="0" id="i-de38310eace13bb5">
    <textBlock id="i-c5dd3700620954c0">Förhalar regeringen arbetet med en ny tobakslag?</textBlock>
    <textBlock id="i-2d6c6df6370e1d3b">Det menar föreningen Läkare mot tobak. Det finns ingenting kvar av Tobaksutredningen. Om det alls kommer något regeringsförslag så är risken stor att det är helt urvattnat, säger Ricardo Edström i föreningen Läkare mot tobak. ''Den här veckan börjar 600 ungdomar i Sverige att röka. Det vill vi ändra på.'' Under den rubriken går Läkare mot tobak nu ut med annonser i pressen i hopp om att barn och ungdomar aldrig skall börja röka eller snusa.</textBlock>
  </contentBlock>
  <contentBlock page="0" id="i-4c5ffa2def6d3ad0">
    <textBlock id="i-b16a71fb635552ac">Men Läkare mot tobak kritiserar också regeringens hantering av tobakspropositionen.</textBlock>
    <textBlock id="i-d4fce66dcd548ba0">Tobaksutredningen, som var klar i mars 1990, ville bl.a. ha rökfria arbetsplatser, åldersgräns på 18 år för tobaksköp och reklamförbud mot tobaksvaror.</textBlock>
  </contentBlock>
  <contentBlock page="0" id="i-55d0b6a4ab7abd3a">
    <textBlock id="i-30bafce27c2fab4d">Sedan dess har inget konkret hänt, vare sig under förra eller nuvarande regeringen. I kanslihuset vägrar man att ta emot oss och man svarar inte på brev från oss, säger Ricardo Edström som satt med i Tobaksutredningen.</textBlock>
  </contentBlock>
  <contentBlock page="0" id="i-e3e3e758ffeb3bfc">
    <textBlock id="i-2a29b152a4e833ba">Vi kan inte stillatigande åse hur politikerna missköter sitt uppdrag. Man är inte så nonchalant mot någon annan hälsofara, t.ex. trafikfaror, säger</textBlock>
    <textBlock id="i-c8a6699d52ced9c4">Ricardo Edström.</textBlock>
  </contentBlock>
  <contentBlock page="0" id="i-06ab493c59c2d851">
    <textBlock id="i-1fd254215339f0ae">Sedan mitten av 80-talet ökar rökningen kraftigt i hela västvärlden. I Sverige ökar rökningen snabbast bland flickor i tonåren. 27 % av alla svenskar röker. Femton procent av läkarkåren är rökare.</textBlock>
  </contentBlock>
  <contentBlock page="0" id="i-fd0779f0adb570cf">
    <textBlock id="i-883271174ca34f17">Den amerikanska miljövårdsstyrelsen fastslog</textBlock>
    <textBlock id="i-5ae2b42d9cf60a85">(efter många års tvekan) den 6 januari i år att passiv röknig kan ge lungcancer. I miljövårdsstyrelsens rapport fastslår man att passiv rökning varje år resulterar i 3 000 människors död i lungcancer i</textBlock>
    <textBlock id="i-1b0009ed9d6c50b3">USA. Hur många svenskar per år måste dö av passiv rökning innan regeringen gör något?</textBlock>
  </contentBlock>
  <contentBlock page="0" id="i-f53ef919f659de47">
    <textBlock id="i-4dd2032820828169">Ändå tolereras rökning redan i dag i betydligt mindre utsträckning i USA än i Sverige och övriga</textBlock>
    <textBlock id="i-8fb52a09a4a754cd">Europa. På amerikanska restauranger finns t.ex.</textBlock>
    <textBlock id="i-1e2a267e72e8bc88">alltid rökfria avdelningar -- eftersom detta krävs enligt lag.</textBlock>
  </contentBlock>
  <contentBlock page="0" id="i-dcd745cbf263a03c">
    <textBlock id="i-34c191d3481eaf47">Jag missunnar inte en enda rökare sin njutning --</textBlock>
    <textBlock id="i-397a964a01f55030">detta gynnar ju också statsfinanserna, definitivt på kort sikt och sannolikt även på lång sikt (högre sjukvårdskostnader, men mindre pensionsutbetalningar!) -- men jag tycker det är lika självklart att rökning aldrig får ske på medmänniskornas bekostnad.</textBlock>
  </contentBlock>
  <contentBlock page="0" id="i-1a56527606daacc1">
    <textBlock id="i-0fc102841f7bd47b">Jag vill mot ovannämnda bakgrund ställa följande frågor till statsrådet:</textBlock>
  </contentBlock>
  <contentBlock page="0" id="i-a1f7ca3a7517f942">
    <textBlock id="i-19a26daa62f7ff11">1.  Vilka åtgärder avser statsrådet att vidta för att säkerställa att människor inte mot sin vilja skall tvingas till passiv rökning?</textBlock>
  </contentBlock>
  <contentBlock page="0" id="i-4463699b0a01bc9e">
    <textBlock id="i-eb03ebcf16425c50">2.  Vilka andra åtgärder avser statsrådet vidta för att minska tobaksrökningens skadeverkningar?</textBlock>
  </contentBlock>
  <contentBlock page="0" id="i-7a526fbb95248721">
    <textBlock id="i-8ef46b39ba574c02">3.  Vilka konkreta resultat och överväganden har</textBlock>
    <textBlock id="i-cfb2f232925406cc">Tobaksutredningens förslag hittills resulterat i?</textBlock>
  </contentBlock>
  <contentBlock page="0" id="i-8f1a015f32049878">
    <textBlock id="i-0bc039c01974a3ef">4.  Vilka hinder ser statsrådet i arbetet med kraftfulla åtgärder för att minska tobaksrökning och skydda människor mot ofrivillig passiv rökning?</textBlock>
  </contentBlock>
  <contentBlock page="0" id="i-e95f10c8517eaa80">
    <textBlock id="i-6f77b795acdd4776">9 § Anmälan om frågor</textBlock>
  </contentBlock>
  <contentBlock page="0" id="i-ccc5114cba1a1cf3">
    <textBlock id="i-f36eba3867c53b72">Anmäldes att följande frågor framställts</textBlock>
  </contentBlock>
  <contentBlock page="0" id="i-b4d9edb035b1742a">
    <textBlock id="i-6de425689f153c66">den 22 december</textBlock>
  </contentBlock>
  <contentBlock page="0" id="i-7eb64b6e270407de">
    <textBlock id="i-77908a1200c86299">1992/93:307 av Elisabeth Fleetwood (m) till kommunikationsministern om riksfärdtjänsten:</textBlock>
  </contentBlock>
  <contentBlock page="0" id="i-68fcbffea251e4a5">
    <textBlock id="i-107bd3b826b1fc14">Vilka åtgärder avser statsrådet vidtaga för att de nya direktiven för färdtjänsten skall tillämpas på ett så smidigt, mänskligt och ekonomiskt sätt som möjligt?</textBlock>
  </contentBlock>
  <contentBlock page="0" id="i-32f0ce6db8ebca33">
    <textBlock id="i-484a3be46c7c99da">den 4 januari</textBlock>
  </contentBlock>
  <contentBlock page="0" id="i-84cc7a24a65f790f">
    <textBlock id="i-45092419501201c0">1992/93:308 av Lars Stjernkvist (s) till försvarsministern om ändrad tjänstgöringsort för officerare i flygvapnet:</textBlock>
  </contentBlock>
  <contentBlock page="0" id="i-c739794eef4722c7">
    <textBlock id="i-8a5a13f7db3557b6">Det finns i dag ingen nämnvärd övertalighet inom flygförsvaret. Utgångspunkten är att berörda yrkesofficerare skall omplaceras i samband med flottiljnedläggningar. Även om de får behålla sina jobb är det lätt att förstå de påfrestningar som flyttningen innebär. Svårigheterna att försälja sina bostäder och finna jobb till övriga familjemedlemmar är uppenbara. Tidigare har det varit möjligt att få kompensation vid förlustförsäljning av eget hus. Enligt uppgift gäller inte detta längre, inte ens om detta skulle visa sig vara ett billigare alternativ ur arbetsgivarsynvinkel än bidrag till pendling.</textBlock>
  </contentBlock>
  <contentBlock page="0" id="i-c6c8716245deca0d">
    <textBlock id="i-4deffa1b5eed49f7">Vilka åtgärder är statsrådet beredd vidta för att underlätta för yrkesofficerare som berörs av nedläggningar inom flygförsvaret?</textBlock>
  </contentBlock>
  <contentBlock page="0" id="i-a02eabd35a4cc71b">
    <textBlock id="i-d6392bffd47b22e2">den 7 januari</textBlock>
  </contentBlock>
  <contentBlock page="0" id="i-f5866fc906002119">
    <textBlock id="i-392c363b1f5b181d">1992/93:309 av Kent Carlsson (s) till utrikesministern om Israels deportation av vissa palestinier:</textBlock>
  </contentBlock>
  <contentBlock page="0" id="i-b63adc127f542894">
    <textBlock id="i-5e4be8309c3c96cf">Israels regering beslutade i december 1992 att förvisa 418 palestinier från Västbanken och Gaza.</textBlock>
  </contentBlock>
  <contentBlock page="0" id="i-a37b465b36792453">
    <textBlock id="i-a20b19054ad4a388">Israels beslut står i strid med 4:e</textBlock>
    <textBlock id="i-7289fcda7bd1d9a9">Gen?evekonventionens artikel 49 som stadgar att tvångsförflyttning eller deportation från ockuperat område till ockupationsmaktens eller annat lands territorium är förbjuden oavsett vilka skäl som anges för beslutet.</textBlock>
  </contentBlock>
  <contentBlock page="0" id="i-572fc3dc1db11e82">
    <textBlock id="i-02357042a7fa5516">Sverige har liksom övriga signitärstater förbundit sig att se till att 4:e Gen?evekonventionen efterlevs.</textBlock>
  </contentBlock>
  <contentBlock page="0" id="i-66a7a9976ee5c180">
    <textBlock id="i-ed370f550d34ce74">Israel har genom deportationen av 418 palestinier begått ett flagrant brott mot internationell rätt.</textBlock>
  </contentBlock>
  <contentBlock page="0" id="i-1d516fc9cd6a323e">
    <textBlock id="i-6c029dac068e065b">Jag vill därför fråga utrikesministern:</textBlock>
  </contentBlock>
  <contentBlock page="0" id="i-b099ccca3e5f4f79">
    <textBlock id="i-aab3738543dab4eb">Har regeringen till den israeliska regeringen framfört sina protester mot deportationen av 418</textBlock>
    <textBlock id="i-d3b90fafc644591e">palestinier?</textBlock>
  </contentBlock>
  <contentBlock page="0" id="i-5e09dcc70d2db2df">
    <textBlock id="i-6e6a75806876b8ed">1992/93:310 av Berndt Ekholm (s) till utrikesministern om Israels deportation av vissa palestinier:</textBlock>
  </contentBlock>
  <contentBlock page="0" id="i-d4645ab56b5f4a44">
    <textBlock id="i-772d9e41ba4f1d4e">Israel har strax före jul deporterat 415 palestinier från de ockuperade områdena till den zon i södra</textBlock>
    <textBlock id="i-900950315bde5491">Libanon, som Israel kontrollerar. Det är ett flagrant brott mot folkrätten att behandla medborgarna i ockuperade områden på detta sätt.</textBlock>
    <textBlock id="i-850f01872656c9f6">I det karga och kalla landskapet lider palestinierna stor nöd. Bl.a. Röda korset förhindras att bistå dem. Det är omänskligt. Utvecklingen riskerar också fredsprocessen.</textBlock>
  </contentBlock>
  <contentBlock page="0" id="i-85278bd7638f130a">
    <textBlock id="i-1b3a6ce1cea2ab7f">Världssamfundet har reagerat kraftigt. Men var finns den svenska regeringens röst?</textBlock>
  </contentBlock>
  <contentBlock page="0" id="i-ab10dfbf7bceab58">
    <textBlock id="i-dc9490fb07d14d6f">Min fråga till utrikesministern:</textBlock>
  </contentBlock>
  <contentBlock page="0" id="i-c08b1a4c36998669">
    <textBlock id="i-f02251004ba0fc96">Vilka åtgärder har regeringen vidtagit resp.</textBlock>
    <textBlock id="i-f68fbd460243ab19">planerar regeringen att vidta med anledning av deportationen av palestinierna till bergen i södra</textBlock>
    <textBlock id="i-e4a3b80ff374fe88">Libanon?</textBlock>
  </contentBlock>
  <contentBlock page="0" id="i-29d31b8094911cfc">
    <textBlock id="i-45a7bca4b786d4f2">den 8 januari</textBlock>
  </contentBlock>
  <contentBlock page="0" id="i-d294075fcd6aa4df">
    <textBlock id="i-d4715290d5f364e7">1992/93:311 av Pär Granstedt (c) till statsministern om neutralitetspolitiken:</textBlock>
  </contentBlock>
  <contentBlock page="0" id="i-b668887e924455ff">
    <textBlock id="i-1b8387b181836da1">Statsministern har hävdat att ''det har etablerats en ny nationell concensus om att neutralitetspolitiken tillhör ett skede som nu ligger bakom oss.'' Den svenska neutralitetspolitiken har definierats som</textBlock>
    <textBlock id="i-2342062fdc2e00e2">''alliansfrihet i fred syftande till neutralitet i krig''.</textBlock>
    <textBlock id="i-b2023a333de315ad">Riksdagens utrikesutskott har vid flera tillfällen under 1992 slagit fast att ''alliansfriheten består''</textBlock>
    <textBlock id="i-e658297de7706dbc">och att den skall möjliggöra ''att vi skall kunna vara neutrala i händelse av en konflikt i vårt närområde''.</textBlock>
  </contentBlock>
  <contentBlock page="0" id="i-aad817eb923a0760">
    <textBlock id="i-5c9a61fdad2f293f">Vad avser statsministern med att ''det har skapats en ny nationell concensus om att neutralitetspolitiken tillhör ett skede som nu ligger bakom oss''?</textBlock>
  </contentBlock>
  <contentBlock page="0" id="i-6d154e02f3ec9ab4">
    <textBlock id="i-32ae1650e469712b">1992/93:312 av Dan Ericsson i Kolmården (kds) till justitieministern om narkotikafria kriminalvårdsanstalter:</textBlock>
  </contentBlock>
  <contentBlock page="0" id="i-3a168574e0373a71">
    <textBlock id="i-d5add872dcb4eeba">Enligt uppgift har Kriminalvårdsstyrelsens ledning beslutat att det s.k. ''Svarta gänget'' skall avvecklas.</textBlock>
    <textBlock id="i-a4b22f130cee3353">''Svarta gänget'' som består av 23 man står för 75 %</textBlock>
    <textBlock id="i-eb46f62ba495cdbd">av narkotikabeslagen på landets fängelser.</textBlock>
  </contentBlock>
  <contentBlock page="0" id="i-14b8d96d09c9fe97">
    <textBlock id="i-aaa65496d9997756">Rikspolischefen är en av dem som kritiserat beslutet.</textBlock>
  </contentBlock>
  <contentBlock page="0" id="i-1e5a86ef4a63cbe2">
    <textBlock id="i-a45cbaa2d5fe40a4">Kampen för ett narkotikafritt samhälle måste föras på alla plan. Att få kriminalvårdsanstalterna knarkfria är en viktig del i detta arbete. Bevisligen är ''Svarta gänget'' en mycket effektiv insatsstyrka för att rensa fängelserna från narkotika. Därför ställer man sig mycket frågande inför en avveckling av denna insatsgrupp.</textBlock>
  </contentBlock>
  <contentBlock page="0" id="i-4de8a6c57240c3ef">
    <textBlock id="i-23823ae04bd2100a">Min fråga är:</textBlock>
  </contentBlock>
  <contentBlock page="0" id="i-603b7d740798b1b2">
    <textBlock id="i-4b0a44d8837768d5">Vad avser justitieministern att vidta för åtgärder för att infria målsättningen att kriminalvårdsanstalterna skall vara fria från narkotika?</textBlock>
  </contentBlock>
  <contentBlock page="0" id="i-eb74dd0b17f12694">
    <textBlock id="i-9f1f2fcacea481fe">10 § Kammaren åtskildes kl. 11.27.</textBlock>
  </contentBlock>
  <contentBlock page="0" id="i-057dc53343c960e6">
    <textBlock id="i-169d81ff6c243c04">Förhandlingarna leddes av talmannen.</textBlock>
  </contentBlock>
</protocol>
