<protocol id="prot-199394--5">
  <contentBlock page="0" id="i-ddbbba987a81ca55">
    <textBlock id="i-9e1338853b01dfeb">1 §  Justering av protokoll</textBlock>
  </contentBlock>
  <contentBlock page="0" id="i-c9ccedf70c5590b9">
    <textBlock id="i-f019b55fadd996c2">Justerades protokollen för den 5 och 6 oktober.</textBlock>
  </contentBlock>
  <contentBlock page="0" id="i-21a5c232138d4969">
    <textBlock id="i-1e53af3088a73f4d">2 §  Ny riksdagsledamot m.m.</textBlock>
  </contentBlock>
  <contentBlock page="0" id="i-1ae92902c3be7b52">
    <textBlock id="i-27be1c0872f81080">Upplästes och lades till handlingarna följande från valprövningsnämnden inkomna</textBlock>
  </contentBlock>
  <contentBlock page="0" id="i-55ca78472e3c56f6">
    <textBlock id="i-df13f8a2dafc1df7">Berättelse om granskning av bevis för riksdagsledamot och ersättare för riksdagsledamöter</textBlock>
  </contentBlock>
  <contentBlock page="0" id="i-e93e74539b16e2ec">
    <textBlock id="i-b7e1bfbf8ab1016b">Till valprövningsnämnden har från</textBlock>
    <textBlock id="i-0b5e7240b03d56a3">Riksskatteverket inkommit bevis om att Simon</textBlock>
    <textBlock id="i-56eea60623f92c07">Liliedahl (nyd), Djursholm, utsetts till ny ledamot av riksdagen fr.o.m. den 6 oktober 1993 sedan</textBlock>
    <textBlock id="i-4e3c7ed3534869b7">Johan Brohult (nyd) avsagt sig sitt uppdrag som riksdagsledamot. Till ersättare för riksdagsledamöter har utsetts Vivanne Franzén,</textBlock>
    <textBlock id="i-5dbf36725206226d">Enebyberg, Lennart Lidgård, Stockholm, och</textBlock>
    <textBlock id="i-2715e659d1a549c1">Björn Berglund, Malmö (alla nyd).</textBlock>
  </contentBlock>
  <contentBlock page="0" id="i-c7ff2808e509dccc">
    <textBlock id="i-494d3446ca915dfd">Valprövningsnämnden har denna dag granskat bevisen och därvid funnit att de blivit utfärdade i enlighet med 15 kap. 1 § vallagen.</textBlock>
  </contentBlock>
  <contentBlock page="0" id="i-976202265ae327e8">
    <textBlock id="i-a40783d4dd7f3581">Stockholm den 8 oktober 1993</textBlock>
  </contentBlock>
  <contentBlock page="0" id="i-5096f2af200149c4">
    <textBlock id="i-8167f55241728336">Lars Tottie</textBlock>
  </contentBlock>
  <contentBlock page="0" id="i-8482568395f32d0e">
    <textBlock id="i-abb72fb49d87c24c">Sven-Georg Grahn</textBlock>
  </contentBlock>
  <contentBlock page="0" id="i-106a2c1e7255f617">
    <textBlock id="i-9c7481b3db2771cf">(Se även prot. 4 2 §.)</textBlock>
  </contentBlock>
  <contentBlock page="0" id="i-90de2bd96990e8a7">
    <textBlock id="i-0a8a5d502028b127">3 §  Anmälan om ändrad partitillhörighet</textBlock>
  </contentBlock>
  <contentBlock page="0" id="i-ba9994e3d0afd058">
    <textBlock id="i-4f5769effc4c474c">Talmannen anmälde att Anne Rhenman anmält att hon fr.o.m. den 6 oktober 1993 inte längre tillhör</textBlock>
    <textBlock id="i-23ba5de144561e72">Ny Demokrati.</textBlock>
  </contentBlock>
  <contentBlock page="0" id="i-117581971c14a0ca">
    <textBlock id="i-eaf1479ef6e62490">4 §  Avsägelser</textBlock>
  </contentBlock>
  <contentBlock page="0" id="i-166455e3cfe33adf">
    <textBlock id="i-e3dec8fc886bbf3c">Talmannen meddelade att Anne Rhenman (-)</textBlock>
    <textBlock id="i-846b19e3c84901a7">avsagt sig uppdraget att vara suppleant i socialutskottet.</textBlock>
  </contentBlock>
  <contentBlock page="0" id="i-1bd9dfb69f49f02f">
    <textBlock id="i-1bad7ecae8077002">Kammaren biföll denna avsägelse.</textBlock>
  </contentBlock>
  <contentBlock page="0" id="i-a5d2892041b5444b">
    <textBlock id="i-27c03e66814b7ca7">Talmannen meddelade att Ian Wachtmeister (nyd)</textBlock>
    <textBlock id="i-886a7853edcb3e43">avsagt sig uppdraget att vara suppleant i den svenska delegationen till Gemensamma parlamentarikerkommittén EG-Sverige.</textBlock>
  </contentBlock>
  <contentBlock page="0" id="i-90c52befd6d0781a">
    <textBlock id="i-b9452c878eee40c0">Kammaren biföll denna avsägelse.</textBlock>
  </contentBlock>
  <contentBlock page="0" id="i-82b2627a48431550">
    <textBlock id="i-fb530a95dc480734">5 §  Anmälan om kompletteringsval till vissa utskott, m.m.</textBlock>
  </contentBlock>
  <contentBlock page="0" id="i-48e74451c459c811">
    <textBlock id="i-b8c4c432063aad95">Talmannen meddelade att på grund av uppkomna vakanser hade</textBlock>
  </contentBlock>
  <contentBlock page="0" id="i-65717c13ec3c5582">
    <textBlock id="i-d57eedddac3a2cbc">Ny Demokratis riksdagsgrupp anmält Simon</textBlock>
    <textBlock id="i-09aadc1bae0c8406">Liliedahl som suppleant i konstitutionsutskottet,</textBlock>
    <textBlock id="i-af27e5202290576e">Stefan Kihlberg som suppleant i socialutskottet och</textBlock>
    <textBlock id="i-20ee0db3206581b6">Simon Liliedahl som suppleant i den svenska delegationen till Gemensamma parlamentarikerkommittén EG-Sverige.</textBlock>
  </contentBlock>
  <contentBlock page="0" id="i-edd5e39aad903400">
    <textBlock id="i-3373cef24360fa8a">Talmannen förklarade valda till</textBlock>
  </contentBlock>
  <contentBlock page="0" id="i-493f94a1138bc427">
    <textBlock id="i-32c74fdd85995dab">suppleant i konstitutionsutskottet</textBlock>
  </contentBlock>
  <contentBlock page="0" id="i-ceadf7ffdb36b4f1">
    <textBlock id="i-835ee88a845aa8b8">Simon Liliedahl (nyd)</textBlock>
  </contentBlock>
  <contentBlock page="0" id="i-0d56711833a67e1d">
    <textBlock id="i-e9764579d204f735">suppleant i socialutskottet</textBlock>
  </contentBlock>
  <contentBlock page="0" id="i-e0e58cf8fb1d5d46">
    <textBlock id="i-645dfa19eff375a7">Stefan Kihlberg (nyd)</textBlock>
  </contentBlock>
  <contentBlock page="0" id="i-155711f96c2b7af9">
    <textBlock id="i-ee5c194325e61b87">suppleant i den svenska delegationen till</textBlock>
    <textBlock id="i-7caef8ae668f615e">Gemensamma parlamentarikerkommittén EG-</textBlock>
    <textBlock id="i-8b8901109cab51de">Sverige</textBlock>
  </contentBlock>
  <contentBlock page="0" id="i-8ab48ee98b77075a">
    <textBlock id="i-9caf2e7e862cdfbb">Simon Liliedahl (nyd)</textBlock>
  </contentBlock>
  <contentBlock page="0" id="i-99f71d9ea946f4dd">
    <textBlock id="i-de1afb9ebe8d577a">6 §  Ledighet</textBlock>
  </contentBlock>
  <contentBlock page="0" id="i-4f67d81a8f1676f9">
    <textBlock id="i-69795b889ed60c60">Talmannen meddelade att Lars Bäckström (v)</textBlock>
    <textBlock id="i-1d3097cd3450e745">ansökt om ledighet för FN-uppdrag under tiden den</textBlock>
    <textBlock id="i-748e1c40593dde42">22 oktober--den 21 november.</textBlock>
  </contentBlock>
  <contentBlock page="0" id="i-1a20ea18cfb8dc6c">
    <textBlock id="i-10eb445a28687f97">Kammaren biföll denna ansökan.</textBlock>
  </contentBlock>
  <contentBlock page="0" id="i-17000ac038604058">
    <textBlock id="i-6f9e2bfbeaacb782">Talmannen anmälde att Barbro Glanzén (v) skulle tjänstgöra som ersättare för Lars Bäckström.</textBlock>
  </contentBlock>
  <contentBlock page="0" id="i-c8f654b925b8013d">
    <textBlock id="i-5902a793d54c72c6">7 §  Återkallelse av del av motion</textBlock>
  </contentBlock>
  <contentBlock page="0" id="i-d44140d5bbd8196b">
    <textBlock id="i-547ec8d9e162dac6">Talmannen meddelade att Lennart Rohdin (fp) i skrivelse den 2 oktober återkallat yrkande 1 i den av honom väckta motionen 1992/93:U619 Eritrea.</textBlock>
  </contentBlock>
  <contentBlock page="0" id="i-22cfde76609fabab">
    <textBlock id="i-986eabad0023dc55">Talmannen meddelade att hon avskrivit detta motionsyrkande.</textBlock>
  </contentBlock>
  <contentBlock page="0" id="i-deaa0b975cc740ed">
    <textBlock id="i-6068f914789d376f">Skrivelsen lades till handlingarna.</textBlock>
  </contentBlock>
  <contentBlock page="0" id="i-bf0780812b6e4b59"/>
  <contentBlock page="0" id="i-b159ed7c7f28ca23">
    <textBlock id="i-d5fcc51dd46fd1f6">8 § Anmälan om frågor</textBlock>
  </contentBlock>
  <contentBlock page="0" id="i-8ee1cf51d233e94e">
    <textBlock id="i-7550efae488cc7c8">Anmäldes att följande frågor framställts</textBlock>
  </contentBlock>
  <contentBlock page="0" id="i-d4b85a0e23195771">
    <textBlock id="i-f82d576bdae61c97">den 7 oktober</textBlock>
  </contentBlock>
  <contentBlock page="0" id="i-4378eb6100633932">
    <textBlock id="i-a96deb0ed6b91b54">1993/94:24 av Jan Andersson (s) till socialministern om prioriteringen av vårdnadsbidraget:</textBlock>
  </contentBlock>
  <contentBlock page="0" id="i-8b37b8c2f4472776">
    <textBlock id="i-ef96f17b8acc699b">I maj detta år behandlade riksdagen frågan om en utvidgad rättighetslag för personer med svåra funktionsnedsättningar. En sysselsättningsgaranti för hela personkretsen avvisades då enbart av statsfinansiella skäl. Nu ämnar regeringen föreslå ett vårdnadsbidrag som kommer att kosta statskassan 2 miljarder kronor/år. Det finns tydligen nu enligt regeringen ett statsfinansiellt utrymme.</textBlock>
  </contentBlock>
  <contentBlock page="0" id="i-3be3af44fa9cf42d">
    <textBlock id="i-75513279f8f0cf9b">Min fråga till socialministern är följande:</textBlock>
  </contentBlock>
  <contentBlock page="0" id="i-e3c28330427d8059">
    <textBlock id="i-a29257ac7f3d0458">Varför anser regeringen att ett vårdnadsbidrag är viktigare att införa än en sysselsättningsgaranti för personer med svåra funktionsnedsättningar?</textBlock>
  </contentBlock>
  <contentBlock page="0" id="i-f8be2b3a20c7385e">
    <textBlock id="i-f3e296e2c7185a03">1993/94:25 av Birger Andersson (c) till justitieministern om beläggningen på kriminalvårdsanstalterna:</textBlock>
  </contentBlock>
  <contentBlock page="0" id="i-310135b3fa32c6d9">
    <textBlock id="i-6e5947f9a2792e46">Beläggningen på kriminalvårdsanstalterna och häktena är mycket hög. Beläggningssituationen har blivit oacceptabel och riskerar att ytterligare förvärras.</textBlock>
  </contentBlock>
  <contentBlock page="0" id="i-d5686c7c402bf47c">
    <textBlock id="i-831ffb0c69cf8afa">Vilka åtgärder avser justitieministern att vidtaga för att snabbt lösa den akuta beläggningssituationen?</textBlock>
  </contentBlock>
  <contentBlock page="0" id="i-ab0845bc18fd8145">
    <textBlock id="i-a069a573db01b180">1993/94:26 av Birger Andersson (c) till justitieministern om tidigareläggning av byggnadsobjekt inom kriminalvården:</textBlock>
  </contentBlock>
  <contentBlock page="0" id="i-47a3156b87a4daa0">
    <textBlock id="i-4a9a181401f139ca">Kriminalvårdsstyrelsen har i sina anslagsframställningar redovisat ett långsiktigt behov av kraftigt utökat antal fängelseplatser.</textBlock>
    <textBlock id="i-598abc032f95892b">Riksdagen har ställt sig bakom denna bedömning.</textBlock>
    <textBlock id="i-ae175d9cf084e93b">Antalet platser kommer efter hand att öka dels genom tillbyggnader av befintliga fängelser, dels genom byggande av nya fängelser.</textBlock>
  </contentBlock>
  <contentBlock page="0" id="i-4da8b0ea36a311d8">
    <textBlock id="i-6d7c26e385860877">Sysselsättningen inom byggsektorn har sjunkit dramatiskt. Det är därför ytterst viktigt att snabbt genomföra angelägna byggnadsobjekt inom den offentliga sektorn.</textBlock>
  </contentBlock>
  <contentBlock page="0" id="i-f7eb4abbe45a2acb">
    <textBlock id="i-2adfaa587a1089c0">Min fråga till justitieministern är:</textBlock>
  </contentBlock>
  <contentBlock page="0" id="i-3bb1c12924c8b4f3">
    <textBlock id="i-3f2aa7966b62132b">Vilka åtgärder är justitieministern beredd att vidtaga för att tidigarelägga om-, till- och nygbyggnader inom kriminalvården?</textBlock>
  </contentBlock>
  <contentBlock page="0" id="i-edb30021d6f1f5af">
    <textBlock id="i-d4601b7bf9fbcf13">1993/94:27 av Alf Wennerfors (m) till finansministern om åtgärder för att minska statliga myndigheters lokalkostnader:</textBlock>
  </contentBlock>
  <contentBlock page="0" id="i-7e9382e331b48d20">
    <textBlock id="i-69f213040ba1a663">Riksdagen beslöt under våren 1991 om en ny skolverksorganisation. Ledningen för det nya</textBlock>
    <textBlock id="i-180ecdd9e086fda8">Skolverket ansåg att de gamla lokalerna inte var lämpliga. ''Det gamla sättet att arbeta'' satt i väggarna, det ''nya sättet'' krävde andra lokaler, menade ledningen.</textBlock>
  </contentBlock>
  <contentBlock page="0" id="i-615677732f195b5a">
    <textBlock id="i-3ea442286ad10cf6">Byggnadsstyrelsen erbjöd Garnisonen med en årshyra på 6,7 miljoner kronor, Lysbomben årshyra</textBlock>
    <textBlock id="i-387dea9d69d6295b">4 miljoner kronor samt Kista Centrum årshyra 4,4</textBlock>
    <textBlock id="i-8e7968033bba4e71">miljoner kronor.</textBlock>
  </contentBlock>
  <contentBlock page="0" id="i-37485c8902637de7">
    <textBlock id="i-ff5eb56efaf68700">Ledningen för Skolverket underkände dessa alternativ och hyrde Facklärarförbundets lokaler i det centrala Stockholm för 10,8 miljoner kronor per år. Två ledamöter i Riksdagens Revisorer uttalade efter ett informationsbesök på Skolverket att ''detta är dålig hushållning med statliga medel.''</textBlock>
    <textBlock id="i-1ad16b74b759e1d3">Skolverket har hitintills inte vidtagit några åtgärder för att sänka hyreskostnaderna.</textBlock>
  </contentBlock>
  <contentBlock page="0" id="i-53b6ac366510324d">
    <textBlock id="i-80fbd3a6e8c65a89">Vilka åtgärder ämnar finansministern vidtaga för att Skolverket och eventuellt andra statliga myndigheter skall minska sina lokalkostnader?</textBlock>
  </contentBlock>
  <contentBlock page="0" id="i-54fdb0e1ae5b178a">
    <textBlock id="i-6da81ae21df72aed">1993/94:28 av Oskar Lindkvist (s) till statsrådet Bo</textBlock>
    <textBlock id="i-2e3e9eb25db171c3">Lundgren om ROT-programmet:</textBlock>
  </contentBlock>
  <contentBlock page="0" id="i-7ef1bc647520aa2c">
    <textBlock id="i-8ae23edc465f5e16">Våren 1993 beslöt riksdagen att ett s.k. ROT-</textBlock>
    <textBlock id="i-f8f3f3088f99f6ca">program på bostadsområdet skulle genomföras.</textBlock>
    <textBlock id="i-3660e00e31a9c0d0">Programmet innehöll olika delar. Bl.a. ges möjligheter för fastighetsägare och bostadsrättsföreningar att erhålla skattereduktion mot fastighetsskatt för vissa underhålls- och reparationsåtgärder. Det har visat sig att det är stora svårigheter att, inom ramen för den nu beskrivna ordningen, få till stånd åtgärder i de enskilda lägenheterna. Detta förhållande har väckt förvåning och irritation både hos hyresgäster och bostadsrättshavare och hos deras organisationer.</textBlock>
    <textBlock id="i-e13c86e132047ffe">Ett sätt att lösa problemet och få i gång ROT-</textBlock>
    <textBlock id="i-6a46a12022c758ca">verksamheten vore att skatteavdraget ersattes med direkta bidrag för de underhålls- och reparationsåtgärder som nu ingår i programmet.</textBlock>
  </contentBlock>
  <contentBlock page="0" id="i-d8ba914164846841">
    <textBlock id="i-79f459254b79ab41">Programmet har fått väsentligt mindre omfattning än man hade anledning att räkna med.</textBlock>
    <textBlock id="i-b136721b524eb1b9">Informationen om det bör intensifieras.</textBlock>
  </contentBlock>
  <contentBlock page="0" id="i-676bd960211c4a05">
    <textBlock id="i-f24d7343b646f629">Med hänvisning till det ovan anförda vill jag ställa följande fråga till statsrådet Lundgren:</textBlock>
  </contentBlock>
  <contentBlock page="0" id="i-4e476ca058504444">
    <textBlock id="i-7f8a90c15d12004f">Är statsrådet beredd vidta åtgärder så att bostadsrättsinnehavare och hyresgäster ges reella möjligheter att använda sig av ROT-programmet?</textBlock>
  </contentBlock>
  <contentBlock page="0" id="i-fa4135d1b0383eb4">
    <textBlock id="i-524893d89b05fe2a">1993/94:29 av Hans Karlsson (s) till socialministern om införande av vårdnadsbidrag:</textBlock>
  </contentBlock>
  <contentBlock page="0" id="i-0653f84061ce0f4a">
    <textBlock id="i-81fbd7a7da5ab740">Regeringen har aviserat införande av ett vårdnadsbidrag.</textBlock>
  </contentBlock>
  <contentBlock page="0" id="i-ed7e6c00e73e52ca">
    <textBlock id="i-9a79281d6059bf3c">I det utredningsförslag som föreligger anges nivån för detta vårdnadsbidrag till 2 000 kr per månad.</textBlock>
    <textBlock id="i-59cb366620cd8cec">Jag vill med anledning av detta fråga:</textBlock>
  </contentBlock>
  <contentBlock page="0" id="i-73524b926c22b6a0">
    <textBlock id="i-e18235ae042f59ea">Vet socialminister Bengt Westerberg hur många förvärvsarbetande som kommer att stanna hemma för att ta hand om sina barn för 2 000 kr i månaden eller 60 kr per dag?</textBlock>
  </contentBlock>
  <contentBlock page="0" id="i-2fe82d42ac7f5ddd">
    <textBlock id="i-5eabf2919759ee9e">1993/94:30 av Inga-Britt Johansson (s) till arbetsmarknadsministern om butiker i glesbygd:</textBlock>
  </contentBlock>
  <contentBlock page="0" id="i-409975e59948dd28">
    <textBlock id="i-d0efbd834d6e2ec0">Hoten mot glesbygdsbutikerna fortsätter att öka.</textBlock>
    <textBlock id="i-c36e9fe69aacc60e">Ett av de senaste inslagen är att Tipstjänst planerar att helt avveckla sitt ''off-lintipsmottagningssystem''. Detta kommer främst att drabba små glesbygdsbutiker. Tillsammans med andra åtgärder, t.ex. dyrare distribution av varor, neddragningar av hemkörningsstöd och liknande kommer en mängd människor i glesbygd att drabbas.</textBlock>
  </contentBlock>
  <contentBlock page="0" id="i-c2563638ee4e0cbe">
    <textBlock id="i-9386f0cce1b7a12d">Arbetet med att kunna få full service i närheten av hemmet har pågått sedan 1970-talet. I många fall har man också lyckats men systemet är bräckligt och beroende av att alla intressenter finns kvar i systemet. Det är därför särskilt anmärkningsvärt när ett statligt bolag undandrar sig sitt ansvar.</textBlock>
  </contentBlock>
  <contentBlock page="0" id="i-d52405906311acdc">
    <textBlock id="i-5de71e8f7ce357f5">Vilka åtgärder avser arbetsmarknadsministern att vidta för att undanröja risken av massnedläggning av glesbygdsbutiker?</textBlock>
  </contentBlock>
  <contentBlock page="0" id="i-1d809491d1c19814">
    <textBlock id="i-4124edf6724669ee">1993/94:31 av Christina Linderholm (c) till kommunikationsministern om kostnadsberäkningarna av Dennispaketet:</textBlock>
  </contentBlock>
  <contentBlock page="0" id="i-4bc1c25a77ea1ff0">
    <textBlock id="i-1550a30cd6046c72">Vägverkets nya beräkningar för trafiklederna i</textBlock>
    <textBlock id="i-0a009dffacd13b71">Dennispaketet visar att kostnaderna sedan september 1992 stigit med 5 miljarder kronor till 25</textBlock>
    <textBlock id="i-4efdf90f355c41a0">miljarder kronor. Till dessa kostnader finns önskemål från olika kommuner om alternativa tunnlar och vägsträckningar för ytterligare 5</textBlock>
    <textBlock id="i-0c218a17e35cc9d6">miljarder kronor, vilka Vägverket anser att kommunerna själva får finansiera genom t.ex.</textBlock>
    <textBlock id="i-7e5e587ad0d7f3e7">skattehöjningar. Experter på tunnlar prutade merkostnaden till 2,5 miljarder kronor.</textBlock>
  </contentBlock>
  <contentBlock page="0" id="i-b9ea80bfa9baa112">
    <textBlock id="i-a4937a7ee3876c36">Slutnotan för stora infrastrukturprojekt brukar bli väsentligt större än beräknat. Första delen av Norra länken i Stockholm beräknades till 350 miljoner kronor men kostade närmare 700 miljoner kronor.</textBlock>
  </contentBlock>
  <contentBlock page="0" id="i-7af4a93e422e1c4a">
    <textBlock id="i-ee1094df7546093d">En proposition om statsgarantier för</textBlock>
    <textBlock id="i-de0fa4a4ad616ca4">Dennispaketets trafikleder är aviserad. Förslaget innebär att skattebetalarna skall gå i borgen för</textBlock>
    <textBlock id="i-404fd8d5b05b90c3">Vägverkets upplåning till trafikledsinvesteringar för minst 22 miljarder kronor.</textBlock>
  </contentBlock>
  <contentBlock page="0" id="i-40513b0c6697c352">
    <textBlock id="i-ee9a609a397a8ea2">Med anledning av detta vill jag ställa följande fråga till kommuikationsministern:</textBlock>
  </contentBlock>
  <contentBlock page="0" id="i-f3591591f65f452c">
    <textBlock id="i-c576872653ef6de3">Hur avser regeringen att agera i statsgarantifrågan när det visar sig att trafiklederna i Dennispaketet blir avsevärt dyrare än vad som beräknas i dag?</textBlock>
  </contentBlock>
  <contentBlock page="0" id="i-c3b1de464c382586">
    <textBlock id="i-4d73a7f612c8b895">den 8 oktober</textBlock>
  </contentBlock>
  <contentBlock page="0" id="i-cd93528a9d3b5088">
    <textBlock id="i-e4ef155bdbabba6d">1993/94:32 av Kenneth Lantz (kds) till statsrådet</textBlock>
    <textBlock id="i-ecca69d66e6bf16b">Bo Lundgren om åtgärder för att minska den ekonomiska brottsligheten:</textBlock>
  </contentBlock>
  <contentBlock page="0" id="i-b6419a9362ff8232">
    <textBlock id="i-681b8ad4d513b430">Under förra veckan hörde vi på nyhetssändningar att företag fuskar alltmer med inbetalning av moms. Det rör sig om ganska stora belopp, upp till</textBlock>
    <textBlock id="i-8dde8440f76dfb0f">5 miljarder kronor. Ekobrottsligheten har tyvärr blivit ett alltmer tilltagande brott som tillfogar samhället oerhört stora förluster av icke inbetalda skatter.</textBlock>
  </contentBlock>
  <contentBlock page="0" id="i-2bb4a6098a20056d">
    <textBlock id="i-ef2232b5c01d9e9a">Genom att ge större resurser till ekopolisen och låta den få möjlighet att engagera experter under speciella tillfällen borde man kunna komma åt en större andel av brottspengarna.</textBlock>
  </contentBlock>
  <contentBlock page="0" id="i-465421c77b12ec8b">
    <textBlock id="i-8d57d5cc407d690d">Teknisk utrustning på ekoroteln är tyvärr ganska anspråkslös, vilket är förvånande. Det är av värde och säkert effektivt för den personal som arbetar med dessa brott om den kan utnyttja samhällets tekniska resurser och även den höga personella kompetens som vi vet finns inom Sveriges gränser.</textBlock>
  </contentBlock>
  <contentBlock page="0" id="i-a33246fc92c1fc4c">
    <textBlock id="i-39144e344e9bb1e4">Genom olika åtgärder kan man på lång sikt få bort denna brottslighet. Men nu är det akut! Vi måste snarast sätta in åtgärder som effektivt minskar och förhindrar dessa brott.</textBlock>
  </contentBlock>
  <contentBlock page="0" id="i-77aa174ac25bc337">
    <textBlock id="i-477306aa52cf056f">Med ovanstående som grund undrar jag om regeringen ämnar vidta några åtgärder för att på kort sikt minska den ekonomiska brottsligheten i</textBlock>
    <textBlock id="i-07bff1dc82df85c7">Sverige.</textBlock>
  </contentBlock>
  <contentBlock page="0" id="i-ab85f185f4f6155e">
    <textBlock id="i-d05c802668169159">1993/94:33 av Ingela Mårtensson (fp) till statsrådet</textBlock>
    <textBlock id="i-43952856b3208c0e">Ulf Dinkelspiel om exporten av krigsmateriel till</textBlock>
    <textBlock id="i-2676c2ef7df282ca">Indonesien:</textBlock>
  </contentBlock>
  <contentBlock page="0" id="i-828943cad4943def">
    <textBlock id="i-0862ce7c2db74cc0">USA överväger att införa förbud mot export av krigsmateriel till Indonesien på grund av bristande respekt för mänskliga rättigheter.</textBlock>
  </contentBlock>
  <contentBlock page="0" id="i-5f68d1fcfa3190ca">
    <textBlock id="i-fbec4ac0569c43cf">Mot denna bakgrund samt utifrån mina egna erfarenheter från ett besök nyligen i Östtimor vill jag fråga handelsministern:</textBlock>
  </contentBlock>
  <contentBlock page="0" id="i-1e00327486ee1d1c">
    <textBlock id="i-d8c8111c6b7f1550">Överväger den svenska regeringen att inskränka exporten av krigsmateriel till Indonesien?</textBlock>
  </contentBlock>
  <contentBlock page="0" id="i-eabc2790ffae7942">
    <textBlock id="i-32ce25fdbb1207b5">1993/94:34 av Ines Uusmann (s) till statsministern om folkomröstning om medlemskap i EG:</textBlock>
  </contentBlock>
  <contentBlock page="0" id="i-0eab89906a1581e1">
    <textBlock id="i-5511e47f02c99c3f">Regeringens hållning rörande EG-förhandlingarna har officiellt varit att sträva efter samförstånd mellan partierna. Detta bekräftades också i den senaste regeringsförklaringen.</textBlock>
  </contentBlock>
  <contentBlock page="0" id="i-2ff05950edec5024">
    <textBlock id="i-c37863d22a663504">Datum för folkomröstningen torde rimligtvis vara en fråga att diskutera i samförstånd.</textBlock>
  </contentBlock>
  <contentBlock page="0" id="i-cd30df96556bd151">
    <textBlock id="i-bb8c46f1e8b66467">Enligt uppgift i massmedierna har dock</textBlock>
    <textBlock id="i-40547b66e1696954">Moderaternas partisekreterare hävdat att folkomröstningen om medlemskap i EG skall äga rum på valdagen i september 1994. Övriga regeringspartier har hävdat annorlunda ståndpunkter.</textBlock>
  </contentBlock>
  <contentBlock page="0" id="i-d13955ee63dd3368">
    <textBlock id="i-e121cda408445d4c">Har regeringen -- och i så fall när -- för avsikt att inbjuda riksdagspartierna till samtal om datum för folkomröstningen om EG-medlemskap?</textBlock>
  </contentBlock>
  <contentBlock page="0" id="i-7589fc6ae439080f">
    <textBlock id="i-a7a017fc3d600cf6">1993/94:35 av Berith Eriksson (v) till kulturministern om asylpolitiken och kosovoalbanerna:</textBlock>
  </contentBlock>
  <contentBlock page="0" id="i-3f808cf97da85d2e">
    <textBlock id="i-c0c2ce7f29aba2b7">De serbiska myndigheternas brutala repression mot albanerna i Kosovo har ökat sedan ESK:s observatörer blivit utkastade i början av juli. Allt fler trovärdiga uppgifter lämnas om att tortyr används som ett led i den etniska rensningen. Ett exempel av många: den 30 augusti avled lastbilsföraren Arif Mehmet Kasniqi på den lokala polisstationen i Pritzren efter att tidigare på dagen ha gripits av serbisk polis i samband med en trafikolycka.</textBlock>
  </contentBlock>
  <contentBlock page="0" id="i-c287c4725ddb77b7">
    <textBlock id="i-9fdef091a4074539">Svenska myndigheter fortsätter oföränderligt sin politik med massavvisningar av asylsökande kosovoalbaner. För närvarande verkställs omkring</textBlock>
    <textBlock id="i-3258dc18511af73e">200 avvisningar per vecka, majoriteten gäller unga män som flytt på grund av rädsla för att tvingas göra militärtjänst i den serbiska armén. Från personer som arbetar med försvar av mänskliga rättigheter i</textBlock>
    <textBlock id="i-e58c2a2db97c6541">Kosovo har uttryckts en mycket stark oro för att massiva avvisningar till Kosovo i nuvarande ytterst spända situation skulle skärpa läget ytterligare.</textBlock>
  </contentBlock>
  <contentBlock page="0" id="i-5172eee9ed933d3b">
    <textBlock id="i-b907008461de3ca4">Min fråga till statsrådet blir därför:</textBlock>
  </contentBlock>
  <contentBlock page="0" id="i-e42a8b1db1c14c8d">
    <textBlock id="i-991418ff397d1c5f">Vilka åtgärder avser regeringen att vidta för att</textBlock>
    <textBlock id="i-419d8a3ab7142dc1">Sveriges nuvarande asylpolitik gentemot kosovoalbaner inte skall öka spänningarna i</textBlock>
    <textBlock id="i-bb8e35f3a95a9013">Kosovo och därmed bidra till att ett etniskt utrotningskrig blir verklighet också i denna del av f.d. Jugoslavien?</textBlock>
  </contentBlock>
  <contentBlock page="0" id="i-9369f83922511e34">
    <textBlock id="i-f2e7c156dfccf265">1993/94:36 av Rolf L Nilson (v) till statsrådet Bo</textBlock>
    <textBlock id="i-a1979bea6d3d069c">Könberg om förtidspensionärers möjlighet att arbeta ideellt:</textBlock>
  </contentBlock>
  <contentBlock page="0" id="i-5a63dec64ec793bd">
    <textBlock id="i-06f4d212617b7df8">De nya regler som tillkom när möjligheterna till en fjärdedels förtidspension infördes håller på att ställa till problem för det ideella föreningsarbetet, särskilt handikapporganisationerna. De personer som förtidspensioneras får tjäna högst 6 000 kr/år utöver pensionen, och får de då en liten ersättning för att utföra ett ideellt arbete skärs pensionen ned i motsvarande grad. Därtill är reglerna något luddiga om hur nedskrivningen skall göras.</textBlock>
  </contentBlock>
  <contentBlock page="0" id="i-a495c3b872097b32">
    <textBlock id="i-89719d2ea2e8fe38">I Råd och anvisningar från Riksförsäkringsverket</textBlock>
    <textBlock id="i-ae0b4f6ea41ac10e">1993:5 sägs att Försäkringskassan skall kunna begränsa rätten till förtidspension om någon utför oavlönat arbete i större utsträckning. Detta kan innebära att många av ekonomiska skäl måste sluta att arbeta ideellt när de blir förtidspensionerade.</textBlock>
  </contentBlock>
  <contentBlock page="0" id="i-781d55c8084665c6">
    <textBlock id="i-39b75fb5e1d6d864">Även de som har politiska förtroendeuppdrag drabbas av de nya reglerna. Det har hänt att fritidspolitiker fått avsäga sig sina kommunala uppdrag när de tvingats ta förtidspension.</textBlock>
  </contentBlock>
  <contentBlock page="0" id="i-d27134216e87e90b">
    <textBlock id="i-e4f162c1d14e697d">Jag vill därför fråga statsrådet:</textBlock>
  </contentBlock>
  <contentBlock page="0" id="i-bdde99f40d12dd37">
    <textBlock id="i-b0f66810ed3ad7e9">Kommer regeringen modifiera inkomstreglerna så att det blir möjligt även för förtidspensionerade att delta i ideellt arbete?</textBlock>
  </contentBlock>
  <contentBlock page="0" id="i-1a42507729cd6aba">
    <textBlock id="i-f8b849682215875e">1993/94:37 av Ingela Mårtensson (fp) till statsrådet</textBlock>
    <textBlock id="i-17654dc4de48c022">Beatrice Ask om kontroll av att skolor följer läroplaner:</textBlock>
  </contentBlock>
  <contentBlock page="0" id="i-2de82692a58b3323">
    <textBlock id="i-751d773ab3bb89da">Den senaste tiden har det från olika håll påtalats att det finns friskolor som får kommunala medel trots att de så starkt låter den egna övertygelsen prägla den kunskap som förmedlas genom skolan att det kan ifrågasättas om de följer läroplanen. I TV-</textBlock>
    <textBlock id="i-4f2c3d669d9e67d2">programmet ''Kalla fakta'' visades i förra veckan ett reportage som handlade om Joshuaskolan i</textBlock>
    <textBlock id="i-e6f55da02ad48037">Gamleby. Av reportaget framgick att Joshuaskolan inte följer gällande läroplan.</textBlock>
  </contentBlock>
  <contentBlock page="0" id="i-c49e49173104b954">
    <textBlock id="i-2f6be474a65f2409">Med anledning av det ovan anförda vill jag ställa följande fråga:</textBlock>
  </contentBlock>
  <contentBlock page="0" id="i-d541143feb4bae77">
    <textBlock id="i-81c2101ffb54864f">Vilka åtgärder har regeringen vidtagit för att kontrollera att de skolor som får kommunala medel följer en godtagbar läroplan?</textBlock>
  </contentBlock>
  <contentBlock page="0" id="i-1453cc8764f9060d">
    <textBlock id="i-b32389f07f02056d">den 11 oktober</textBlock>
  </contentBlock>
  <contentBlock page="0" id="i-3f37ee419697d537">
    <textBlock id="i-9ff18df4e6f34e6b">1993/94:38 av Göthe Knutson (m) till socialministern om permission från sluten psykiatrisk vård:</textBlock>
  </contentBlock>
  <contentBlock page="0" id="i-1aca4584cb432443">
    <textBlock id="i-fb9c42712f8239bd">Nu har det åter hänt att en våldsbrottsling vid ett mentalsjukhus kunnat röra sig fritt till följd av ständigt återkommande permissioner och så när dödat ännu en människa. Denna gång fick en 18-</textBlock>
    <textBlock id="i-11d5af22aa2c3c73">åring två skott i ryggen.</textBlock>
  </contentBlock>
  <contentBlock page="0" id="i-a63402ccbe910788">
    <textBlock id="i-bd917ca53a6d6d35">Detta inträffade häromdagen i Uppsala och dådet utfördes av en våldsverkare som 1988 dömdes till sluten psykiatrisk vård efter en rad grova brott, bl.a. mordförsök och rån. Men på Säters mentalsjukhus, där han är intagen, har han lätt kunnat få permissioner. Gång efter annan har han då kunnat begå nya brott. Detta har föranlett hård kritik från polisen mot sjukhusets ansvariga.</textBlock>
    <textBlock id="i-79b10b5f406c069f">Justitieombudsmannen har dessutom prövat fallet och i februari i år kritiserat Säters sjukhus. Ändå tycks släpphäntheten fortsätta, eftersom våldsbrottslingen även vid detta grova brottstillfälle hade permission och dessutom var beväpnad med en pistol.</textBlock>
  </contentBlock>
  <contentBlock page="0" id="i-6b58b224a9f00404">
    <textBlock id="i-88d0075bef9ce0fe">Vilka åtgärder avser socialministern att vidta för att stävja släpphäntheten och frikostigheten med permissioner till våldsverkare som är intagna för sluten vård och som uppenbart är livsfarliga för omgivningen när de är på fri fot?</textBlock>
  </contentBlock>
  <contentBlock page="0" id="i-0ab63e145d9942d3">
    <textBlock id="i-283b385b2b1ca2f1">1993/94:39 av Carl Olov Persson (kds) till näringsministern om Domän AB:s försäljning av skogsmark:</textBlock>
  </contentBlock>
  <contentBlock page="0" id="i-2dfb1f7abb926e71">
    <textBlock id="i-be7d248e50d1977a">Den 1 juli 1992, för drygt ett år sedan, överfördes större delen av Domänverkets fasta tillgångar till</textBlock>
    <textBlock id="i-df4cb493e76ac620">Domän AB. Ett kontrakt upprättades mellan staten och Domän AB. I kontraktet stipulerades bl.a. att Domän AB skulle se över sina möjligheter att sälja mark till jord- och skogsbruksbrukare som behövde kompletterande mark för att få bärkraftiga enheter. Denna översyn skulle i första hand göras under tiden fram till den 1 juli 1994.</textBlock>
  </contentBlock>
  <contentBlock page="0" id="i-38c4bdd0d84abbe8">
    <textBlock id="i-12deaa8dca5c1721">Har Domän AB arbetat för att fullfölja överenskommelsen?</textBlock>
  </contentBlock>
  <contentBlock page="0" id="i-c9c6b7bdd822825b">
    <textBlock id="i-325a2094c11935d1">1993/94:40 av Margareta Viklund (kds) till statsrådet Alf Svensson om Sudan och de mänskliga rättigheterna:</textBlock>
  </contentBlock>
  <contentBlock page="0" id="i-f5ad98b5c362af1f">
    <textBlock id="i-ed2072860b739430">Enligt Amnesty International är det attackerna mot civilbefolkningen som är orsak till svältkatastrofen i Sudan.</textBlock>
  </contentBlock>
  <contentBlock page="0" id="i-9956ba3a040db29b">
    <textBlock id="i-4758d8a23ab911b5">Militärregimen och oppositionen, Sudanesiska folkets befrielsearmé, SPLA, utnyttjar etniska spänningar och hetsar folkgrupper mot varandra.</textBlock>
    <textBlock id="i-6f41240995f993b9">Närmare tre miljoner sudaneser har tvingats fly från sina hem. Om inte båda parter tar sitt ansvar för att förhindra framtida övergrepp kommer läget att förvärras ytterligare.</textBlock>
  </contentBlock>
  <contentBlock page="0" id="i-663a9a8efd9786bc">
    <textBlock id="i-63e89527f4949719">Jag vill därför fråga statsrådet:</textBlock>
  </contentBlock>
  <contentBlock page="0" id="i-c2cbe40643ee29cc">
    <textBlock id="i-a9c69a56081efee4">Avser regeringen att inom ramen för det internationella samarbetet agera för att respekt för de mänskliga rättigheterna finns med som en central del vid försöken att förhandla fram avtal om eld-upphör och fred i Sudan?</textBlock>
  </contentBlock>
  <contentBlock page="0" id="i-0973577623438281">
    <textBlock id="i-a761869fe75ba286">1993/94:41 av Margitta Edgren (fp) till kulturministern om handläggningen av asylärenden:</textBlock>
  </contentBlock>
  <contentBlock page="0" id="i-46b3133345821294">
    <textBlock id="i-14fa844bca3cdb92">Efter kontakter med flyktingar, advokater och andra som följer vår flyktingpolitik finns det skäl att tro att asyl på humanitära grunder används mera restriktivt än vad riksdagen avsett.</textBlock>
  </contentBlock>
  <contentBlock page="0" id="i-6b3382f0a41bde02">
    <textBlock id="i-5fc3dd27c1bbe437">Kulturministern har tagit initiativ till att utvärdera om det blivit svårare att få asyl i Sverige av humanitära skäl. Utvärderingen skall vara färdig innan årsskiftet.</textBlock>
  </contentBlock>
  <contentBlock page="0" id="i-b2a11d275e207571">
    <textBlock id="i-c7dfc20c0f74ef64">Med anledning av det anförda skulle jag ställa följande fråga till kulturministern:</textBlock>
  </contentBlock>
  <contentBlock page="0" id="i-dc38fa2404b375a7">
    <textBlock id="i-104d4c201a32aeca">Kommer beslut om asyl för de flyktingar som nu anger humanitära skäl att skjutas upp till dess att asylutvärderingen är färdig?</textBlock>
  </contentBlock>
  <contentBlock page="0" id="i-134dcd65ec48cf59">
    <textBlock id="i-6ebe159e8152bb23">1993/94:42 av Margareta Viklund (kds) till statsrådet Alf Svensson om åtgärder mot barnsexturismen i Thailand:</textBlock>
  </contentBlock>
  <contentBlock page="0" id="i-3905c82e7ff118db">
    <textBlock id="i-6567be2cc6ad2a04">I samband med biståndsminister Alf Svenssons besök i Thailand förra året fick barnsexturismen stor uppmärksamhet i massmedia. Syftet med besöket var att inleda en dialog om ett regeringssamarbete för att stävja den växande barnsexturismen.</textBlock>
  </contentBlock>
  <contentBlock page="0" id="i-6ff95ba64753c59f">
    <textBlock id="i-56cd78e3f3697a5a">På vilket sätt ämnar statsrådet vidta fortsatta åtgärder inom ramen för det internationella samarbetet för att bekämpa denna avskyvärda handel?</textBlock>
  </contentBlock>
  <contentBlock page="0" id="i-5f6490908b0baa97">
    <textBlock id="i-96c3a72594fb0d10">9 §  Meddelande om inställda svar</textBlock>
  </contentBlock>
  <contentBlock page="0" id="i-2b5de171b9a3b58e">
    <textBlock id="i-f11a66f3571d45fd">Anf. 1  TALMANNEN:</textBlock>
  </contentBlock>
  <contentBlock page="0" id="i-7ce8de8ac5a75afc">
    <textBlock id="i-e737c0292b8d5c4e">Jag får meddela att socialminister Bengt</textBlock>
    <textBlock id="i-681dd5fb2f3af813">Westerberg på grund av sjukdom i dag inte kan besvara de fyra frågor som skulle inleda frågestunden. Frågestunden inleds i stället med svar av statsrådet Alf Svensson.</textBlock>
  </contentBlock>
  <contentBlock page="0" id="i-6cc4ca3d4b1ec35f">
    <textBlock id="i-7322419d7549a364">10 §  Svar på fråga 1993/94:2 om sillprodukter som bistånd</textBlock>
  </contentBlock>
  <contentBlock page="0" id="i-be71ae1eb2db91e2">
    <textBlock id="i-153536dfb2fdaf38">Anf. 2  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-01a7380df3798a14">
    <textBlock id="i-7741a4e9f4fe1d25">Fru talman! Christer Skoog har frågat mig om den svenska regeringen avser vidta liknande åtgärder som den danska, dvs. ge statligt stöd till sillfisket i</textBlock>
    <textBlock id="i-3158e146353529fa">Östersjön genom att sända sillprodukter som bistånd.</textBlock>
  </contentBlock>
  <contentBlock page="0" id="i-4350a6b9429bb0ae">
    <textBlock id="i-db0bde504742f556">Då det gäller statligt stöd till fiskerinäringen, är det egentligen jordbruksministern som skall svara på frågan. Men jag förmodar att Christer Skoogs fråga gäller om svenska biståndspengar kan tas i anspråk.</textBlock>
    <textBlock id="i-02b325899fd2d63e">Jag vill göra Christer Skoog uppmärksam på att svenska biståndsinsatser inte syftar till att lösa svenska inhemska problem, vilket ett sillstöd skulle innebära.</textBlock>
  </contentBlock>
  <contentBlock page="0" id="i-d767b1309d5e2d2f">
    <textBlock id="i-3a7e5d8050c29d64">Frågan om bistånd i form av fisk till de baltiska staterna och Ryssland har diskuterats i olika omgångar under de senaste två åren. Således har</textBlock>
    <textBlock id="i-c56895e33e0c91b7">Sveriges Fiskares Riksförbund varit i kontakt med</textBlock>
    <textBlock id="i-049121f85bb8da3e">Utrikesdepartementet med förslag om att leverera fryst fisk som humanitär hjälp till Ryssland. Andra organisationer, som Svensk Exportfisk, har haft liknande förslag.</textBlock>
  </contentBlock>
  <contentBlock page="0" id="i-dcfadf6381c9d4da">
    <textBlock id="i-ca04ab98bcaf1b05">Dessa förfrågningar ledde till att</textBlock>
    <textBlock id="i-c1f56273a6ebbb41">Utrikesdepartementet kontaktade de svenska beskickningarna i Moskva, S:t Petersburg, Tallinn,</textBlock>
    <textBlock id="i-85f04ae90767c3e1">Riga och Vilnius som anmodades avge synpunkter på tanken att ta i anspråk katastrofmedel för att finansiera nämnda projekt. Av svaren från beskickningarna kunde utläsas att man i dessa länder visserligen stod beredda att ta emot fisk, men att man inte ville att sådana leveranser skulle ske på bekostnad av mer prioriterade livsmedel.</textBlock>
  </contentBlock>
  <contentBlock page="0" id="i-852fa745e3bdb69b">
    <textBlock id="i-7f577d13eabdc878">Vissa typer av stöd kan även underminera mottagarländernas egen produktion; om vi gratis skeppar i väg stora mängder sill kan ju detta försämra villkoren för ryska och baltiska yrkesfiskare, vilket självklart är negativt i ett långsiktigt försörjningsperspektiv.</textBlock>
  </contentBlock>
  <contentBlock page="0" id="i-84d0843df38b1a5a">
    <textBlock id="i-a3d3279f48e5bf17">Utifrån dessa svar såg vi ingen möjlighet att med knappa katastrofmedel prioritera leverans av fisk till de baltiska staterna och Ryssland.</textBlock>
    <textBlock id="i-fc575c3cf614327c">Livsmedelsbistånd syftar i första hand till att lösa akuta försörjningsproblem. Men jag vill inte utesluta att det i ett mer långsiktigt perspektiv kan finnas möjlighet att etablera samarbete med nämnda länder.</textBlock>
  </contentBlock>
  <contentBlock page="0" id="i-59d18336f5af302e">
    <textBlock id="i-10ef02b4aec70bf5">Finansieringen bör emellertid i sådana fall ske på annat sätt än genom att medel för humanitärt bistånd tas i anspråk. Jag vill här nämna att</textBlock>
    <textBlock id="i-fb3067c53f04e777">SWEDECORP, Styrelsen för internationellt näringslivsbistånd, har som uppdrag att främja och medverka i utvecklingen av näringslivet i Centraloch Östeuropa.</textBlock>
  </contentBlock>
  <contentBlock page="0" id="i-1885fe643fe747b2">
    <textBlock id="i-18307108d2fbcb4d">Anf. 3  CHRISTER SKOOG (s):</textBlock>
  </contentBlock>
  <contentBlock page="0" id="i-56191a5819e10e1c">
    <textBlock id="i-1b222e81a7a81677">Fru talman! Först vill jag rikta ett tack till statsrådet</textBlock>
    <textBlock id="i-4c1e83dc6becd0fe">Alf Svensson för svaret på min fråga. Frågan om svensk sill som bistånd till Baltikum och länderna på andra sidan Östersjön har ju varit föremål för behandling i riksdagen tidigare. Som statsrådet</textBlock>
    <textBlock id="i-984518d6573030d3">Svensson säger har den också varit föremål för diskussion mellan Sveriges Fiskares Riksförbund och regeringskansliet.</textBlock>
  </contentBlock>
  <contentBlock page="0" id="i-789c0ce3b3726ab8">
    <textBlock id="i-74f87b2796f414ec">I det här sammanhanget bör det dock framhållas, oavsett vad våra utsända på den andra sidan</textBlock>
    <textBlock id="i-25c0eedb864c0736">Östersjön säger, att det är ett gammalt känt faktum att sill är en maträtt och en produkt som man är van att äta där. Den skulle säkert fylla sitt ändamål. Det har också gjorts försök på frivillig väg genom att fiskare, i det här fallet från västkusten, har varit och levererat frusen sill i S:t Petersburgsområdet.</textBlock>
    <textBlock id="i-e032fe9bda44fe0e">Enligt de vittnesbörd som jag har hört stod människor och tog emot detta med uppsträckta händer, var glada och applåderade. Det är egentligen synd att Sverige inte skall kunna fortsätta med detta.</textBlock>
  </contentBlock>
  <contentBlock page="0" id="i-f33776762db1968d">
    <textBlock id="i-8c049818a3dd3d2e">Mitt syfte med frågan är givetvis dubbelt i den meningen att det är sant att människor behöver mat på andra sidan Östersjön samtidigt som vi behöver lösa ett inhemskt problem för sillfiskarna i framför allt Östersjön. Det är inte dumt om man kan lösa två problem samtidigt.</textBlock>
  </contentBlock>
  <contentBlock page="0" id="i-8b992a0a999b6a8b">
    <textBlock id="i-4ca2d45fda8ae361">Jag vill fråga Alf Svensson vad som egentligen skall hända på andra sidan Östersjön för att regeringen skall börja ta initiativ och ompröva sitt ställningstagande i den här viktiga frågan.</textBlock>
  </contentBlock>
  <contentBlock page="0" id="i-1b9211a20a08c6dc">
    <textBlock id="i-ed845cde559fdd72">Anf. 4  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-7f79ce951cf86167">
    <textBlock id="i-f16fd2c74f542423">Fru talman! Jag kan hålla med om allt det som är sagt här. Det är också väl bekant för oss att fiskare från västkusten tog det här initiativet. De visade för övrigt ett videoband som klart dokumenterade att folk tog emot dessa sillprodukter.</textBlock>
  </contentBlock>
  <contentBlock page="0" id="i-5eddc0f6b1afc86c">
    <textBlock id="i-c451741151fcc9ef">Men i den vevan, när detta var riktigt aktuellt, hade jag besök av premiärministern från Lettland som undrade om inte vi i Sverige kunde köpa livsmedel från Lettland och transportera dem vidare till uländerna, eftersom de hade alldeles för mycket livsmedel i Lettland och ville byta bort dem.</textBlock>
  </contentBlock>
  <contentBlock page="0" id="i-b579476609e9e4c2">
    <textBlock id="i-f076c4e1a30e71f8">Det är inte detsamma som, och det vill jag gärna understryka, att det inte finns grupper i de här länderna som har det svårt. Pensionärerna har usel pension, och det finns andra grupper också. Men på något sätt måste man försöka lösa detta nationellt.</textBlock>
    <textBlock id="i-dcc223230609c166">Det kan inte vara riktigt rimligt att vi kommer med livsmedelsbistånd när de själva har livsmedel -- låt vara att livsmedlen inte kan nå alla som borde nås av dem på grund av de höga kostnaderna.</textBlock>
  </contentBlock>
  <contentBlock page="0" id="i-7230fa314454ae17">
    <textBlock id="i-e445c928db3d34b7">Anf. 5  CHRISTER SKOOG (s):</textBlock>
  </contentBlock>
  <contentBlock page="0" id="i-acb886dc7f8a36d7">
    <textBlock id="i-c59e747e7c6b2865">Fru talman! Det faktum att man har livsmedel i vissa delar utesluter, som Alf Svensson själv påpekar, inte att man i vissa delar nu kan stärka tillgången.</textBlock>
  </contentBlock>
  <contentBlock page="0" id="i-b6e0db4b26ab54c7">
    <textBlock id="i-e8cb802d8b28372a">Kan det vara så, Alf Svensson, att den danska regeringens initiativ att anslå 50 miljoner speciellt riktade till Bornholmsfiskarna har gjort att marknaden är mättad och att Sverige kommer på efterkälken? Om det är fallet är jag ledsen, och om det inte är fallet hoppas jag fortfarande att vi skall kunna ta efter. Det kan väl inte vara fel, Alf</textBlock>
    <textBlock id="i-b61b0afb4abc5ca9">Svensson, att det som är en god sak, dvs. att vi ser till att människor får mat, också gynnar den inhemska industrin, i det här fallet fisket?</textBlock>
  </contentBlock>
  <contentBlock page="0" id="i-9d1dcd36f6a368a6">
    <textBlock id="i-e7bde5599623d8cd">Anf. 6  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-ad1e550f51cf2a3a">
    <textBlock id="i-5b5ff7e65485ecbb">Fru talman! Jag håller med om att det inte är fel att, för att använda det gamla klassiska uttrycket, slå två flugor i en smäll. Det tycker jag är klokt.</textBlock>
  </contentBlock>
  <contentBlock page="0" id="i-f5df5110400c0209">
    <textBlock id="i-0c1e5fc21a8b14c4">I Danmark har man, precis som Christer Skoog säger, nyligen avsatt 50 miljoner kronor för att motverka nedgången i fiskeindustrin på Bornholm.</textBlock>
    <textBlock id="i-9845279fe31a641b">Det är alltså egentligen ett industristöd man gör om till en biståndsinsats. Då måste det naturligtvis påpekas att dessa 50 miljoner tas från något annat biståndsprojekt.</textBlock>
  </contentBlock>
  <contentBlock page="0" id="i-4c0e2bd99adb3b6d">
    <textBlock id="i-3d83e8fce775471e">Vi måste försöka hålla på principen -- och det tror jag vi är överens om -- att biståndspengar ändå inte primärt skall gå till att lösa inhemska industribekymmer, utan de skall primärt vara riktade mot biståndsinsatser där de behövs. Om den egna industrin sedan sekundärt hjälps av detta är det förstås utomordentligt tacknämligt och positivt.</textBlock>
  </contentBlock>
  <contentBlock page="0" id="i-94496f8636663cb2">
    <textBlock id="i-c1bd0b50d209ecff">Anf. 7  CHRISTER SKOOG (s):</textBlock>
  </contentBlock>
  <contentBlock page="0" id="i-5c38b8c54c33596d">
    <textBlock id="i-9391fbf904fef1cb">Fru talman! Nej, Alf Svensson, inte heller jag anser att syftet med insatserna i första hand skall vara att hjälpa den svenska industrin, utan syftet skall givetvis i första hand vara att hjälpa de människor som så väl behöver den här hjälpen. Låt oss ändå vara överens om att det inte behöver vara fel att, precis som Alf Svensson säger, slå två flugor i en smäll.</textBlock>
  </contentBlock>
  <contentBlock page="0" id="i-8cab95a7193d5d05">
    <textBlock id="i-264fcb77f28c8109">Att den danska regeringens insatser riktade sig till</textBlock>
    <textBlock id="i-30127e04fa4c533b">Bornholm är inte utan orsak, utan det är fråga om det vatten där också de blekingska och skånska fiskarna bedriver sitt sillfiske och där en svår situation väntar framemot nyår.</textBlock>
  </contentBlock>
  <contentBlock page="0" id="i-7d2a878f85611ce5">
    <textBlock id="i-9c779b2052a43287">Anf. 8  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-5dc89b1faf8fdfc5">
    <textBlock id="i-cdd848bc5afc304b">Fru talman! Låt mig avslutningsvis säga att jag engagerar mig väldigt starkt i denna fråga. Jag hade nämligen hoppats att det skulle gå att ordna. Jag tyckte det var rim och reson i att vi, när livsmedelssituationen nu var den som jag fick vittnesmål om att den var, skulle kunna föra över de mycket hälsosamma livsmedel som vi här talar om. Men vi stötte alltså på patrull.</textBlock>
    <textBlock id="i-3f6ffb9a54e1b30f">Mottagarregimerna ansåg inte att detta var vad man egentligen prioriterade, och dessutom fick vi veta att det fanns tillräckligt med livsmedel. Detta innebär emellertid inte att vi måste sätta punkt för de här tankarna för all framtid. Låt oss hålla dem vid liv!</textBlock>
  </contentBlock>
  <contentBlock page="0" id="i-0d04ed2d7fd9ef3f">
    <textBlock id="i-59d893d63bd0d078">Anf. 9  CHRISTER SKOOG (s):</textBlock>
  </contentBlock>
  <contentBlock page="0" id="i-2e4a9c57c46b7b80">
    <textBlock id="i-8c225956444d3eaa">Fru talman! Jag tackar för det. Silltillgången i</textBlock>
    <textBlock id="i-36ad29c42f9600fa">Östersjön är ju ganska omfattande, enligt alla forskare och biologer. Men den största delen av den sill som fiskas går till fiskmjöl, och det vore mycket trevligare -- jag vet att Alf Svensson delar min uppfattning på den punkten -- om sillen kunde användas som livsmedel åt både svenskar och de människor som bor på andra sidan Östersjön.</textBlock>
  </contentBlock>
  <contentBlock page="0" id="i-05844d9f1497773d">
    <textBlock id="i-7b9e42a80f891b0c">Överläggningen var härmed avslutad.</textBlock>
  </contentBlock>
  <contentBlock page="0" id="i-0d3e2f4be7a70a3a">
    <textBlock id="i-68510e1c43def5cd">11 §  Svar på fråga 1993/94:7 om Indonesien och de mänskliga rättigheterna</textBlock>
  </contentBlock>
  <contentBlock page="0" id="i-607003a9bfdb5437">
    <textBlock id="i-6c430756ac8e5c54">Anf. 10  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-e45ea9badf35fef5">
    <textBlock id="i-92e9d5faf5383319">Fru talman! Ingbritt Irhammar har frågat mig vilka åtgärder regeringen är beredd att vidta för att stödja de personer och organisationer som arbetar för demokrati och ökad respekt för mänskliga rättigheter i Indonesien.</textBlock>
  </contentBlock>
  <contentBlock page="0" id="i-ac697aba16d555ef">
    <textBlock id="i-a7f1282ff188401b">Jag vill först säga att, som Ingbritt Irhammar redan väl vet, regeringen inom ramen för utvecklingssamarbetet med alla länder fäster stor vikt vid insatser ägnade att främja mänskliga rättigheter. Markant ökade anslag för ändamålet har också beviljats under de senaste åren, varvid särskild hänsyn har tagits till insatser i Asien och</textBlock>
    <textBlock id="i-794d4493c83e9338">Mellersta Östern. Till dessa två regioner fördubblades också anslaget budgetåret 1992/93 i förhållande till föregående budgetår.</textBlock>
  </contentBlock>
  <contentBlock page="0" id="i-f36ad35de4ec0541">
    <textBlock id="i-571e1e2d3e12c921">Utvecklingssamarbete kan, om det bedrivs på rätt sätt, fungera som forum för dialog. En dialog är nödvändig, inte minst vad gäller att främja mänskliga rättigheter och demokrati. Våra möjligheter att påverka samarbetslandets inställning i dessa frågor får inte underskattas, även om det totala biståndet är begränsat, som det ju är i Indonesiens fall.</textBlock>
  </contentBlock>
  <contentBlock page="0" id="i-57708ccdf99ff6a2">
    <textBlock id="i-e7e32c20572b8264">För förra budgetåret avsåg ca 3 miljoner kronor, eller knappt hälften av biståndet till Indonesien, just det bistånd för att stärka skyddet för mänskliga rättigheter som föranlett Ingbritt Irhammars fråga.</textBlock>
    <textBlock id="i-75e3b5977e6d2153">Indonesiskt deltagande i BITS internationella kurser samt i mindre utsträckning humanitära insatser via enskilda organisationer svarade för den andra hälften av biståndet.</textBlock>
  </contentBlock>
  <contentBlock page="0" id="i-e246ae42577e6f4d">
    <textBlock id="i-446e51078a706987">De insatser som Sverige gör i Indonesien genom enskilda organisationer vill jag se om en inledning till en fördjupad, men också breddad, dialog. I</textBlock>
    <textBlock id="i-18029cdaf8c7c4ed">konsekvens hämred kan jag tänka mig att insatser också görs inom andra områden som direkt eller indirekt relaterar till mänskliga rättigheter och demokrati, t.ex. insatser på miljöområdet.</textBlock>
  </contentBlock>
  <contentBlock page="0" id="i-690325277fa9f6fd">
    <textBlock id="i-047c51b60eaa298f">Beträffande stöd till mänskliga rättigheter och demokratisträvanden ligger det i sakens natur att det är viktigt att särskilt noga överväga både typ av insatser och mottagare av biståndet. I det aktuella fallet kan jag med tillfredsställelse konstatera att samarbetet från svensk sida effektivt bedrivs genom Svenska Advokatsamfundet. Jag skulle gärna se ytterligare insatser under förutsättning att vi kan finna former för detta som är lämpliga.</textBlock>
  </contentBlock>
  <contentBlock page="0" id="i-a7732f986a1ead65">
    <textBlock id="i-89e00f4f4cbe2149">Anf. 11  INGBRITT IRHAMMAR (c):</textBlock>
  </contentBlock>
  <contentBlock page="0" id="i-aba194620e92091a">
    <textBlock id="i-bafd088f1825b7cb">Fru talman! Först vill jag tacka för svaret. Jag ställde den här frågan ganska nyss hemkommen från en studieresa i Indonesien och Östtimor, där jag bl.a. studerade situationen vad gäller mänskliga rättigheter och demokratiutveckling.</textBlock>
  </contentBlock>
  <contentBlock page="0" id="i-a78ea7c79c0267f2">
    <textBlock id="i-60d190c08f56f939">Jag ställde frågan också som ett stöd till de personer och organisationer som jobbar under oerhört svåra förhållanden för att värna mänskliga rättigheter och demokratiutveckling i Indonesien men också i</textBlock>
    <textBlock id="i-dc5f3524ed022ca8">Östra Timor. De har en fruktansvärt svår situation, eftersom de hela tiden arbetar under hot om att arresteras eller mista sina arbeten.</textBlock>
  </contentBlock>
  <contentBlock page="0" id="i-647f192588bba446">
    <textBlock id="i-283f656b79403128">Jag vill i det sammanhanget betona att det visserligen har skett vissa smärre förbättringar i</textBlock>
    <textBlock id="i-b1651a552646ef66">Indonesien, men dessa är oerhört små. I</textBlock>
    <textBlock id="i-199b0e137ab0d60c">Indonesien är det i Östra Timor i Irian Jaya som situationen är som allra värst. För övrigt är situationen oacceptabel. Det sker godtyckliga arresteringar, och det sker försvinnanden. Personer arresteras och fängslas på endast politiska grunder, och man torterar och misshandlar fångar. Yttrandeoch tryckfrihet saknas, även om journalister har fått ett litet utökat utrymme för att yttra sig.</textBlock>
    <textBlock id="i-7e4b22e403c29f4f">Rättssäkerheten är undermålig, och dödsstraffet finns kvar. Situationen är alltså helt oacceptabel.</textBlock>
  </contentBlock>
  <contentBlock page="0" id="i-413af91b9961b58e">
    <textBlock id="i-209847221ead351d">Som Alf Svensson sade i svaret ges medel till organisationer, bl.a. Legal Aid Institute. Kan regeringen tänka sig att utöka denna hjälp sedan denna organisation har förvägrats bistånd från</textBlock>
    <textBlock id="i-d7719db62beb938a">Holland? Det finns också en organisation som heter</textBlock>
    <textBlock id="i-c880de6b73bbd8aa">Institute for the Defence of Human Rights, som leds av Haji Princen. Det är bl.a. han som har hjälpt de studenter som sökt asyl på svenska ambassaden. En direkt fråga är alltså: Är regeringen beredd att utöka biståndet till dessa och andra organisationer?</textBlock>
  </contentBlock>
  <contentBlock page="0" id="i-b96229b8a6e77255">
    <textBlock id="i-54e055dd5de5109b">Anf. 12  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-1bf5d43d031bdd89">
    <textBlock id="i-469bfd205838fedb">Fru talman! Jag vill först mer generellt säga att bekymmer med mänskliga fri- och rättigheter finns på väldigt många håll i världen, också i Asien.</textBlock>
    <textBlock id="i-dd540e79eb6ffa8a">Ingbritt Irhammar och jag skulle kunna ta upp det ena landet efter det andra och komma fram till att mycket övrigt är att önska. Jag tror därför att det är angeläget att vi också, i varje fall i någon ringa mån, ser efter om det finns en positiv utvecklingstrend.</textBlock>
  </contentBlock>
  <contentBlock page="0" id="i-8de83262c58b3377">
    <textBlock id="i-825c9c064b5e83f8">I regeringen anser vi att vi har kunnat notera en positiv utveckling, både ekonomiskt och socialt, i</textBlock>
    <textBlock id="i-c0870353fc5b656b">Indonesien. Också när det gäller Östra Timor menar vi att man kan märka ett större intresse för en förhandlingslösning. Vi skall heller inte bortse från att Indonesien spelar och kommer att spela en betydelsefull roll för en fortsatt politisk och ekonomisk stabilitet i Asien.</textBlock>
  </contentBlock>
  <contentBlock page="0" id="i-272168c9aa548753">
    <textBlock id="i-d37ccd2267099f4b">Det finns alltså mycket övrigt att önska, men det finns ändå små stjärnor i natten som lyser, och jag tycker inte att vi skall glömma bort dem när vi talar om Indonesien.</textBlock>
  </contentBlock>
  <contentBlock page="0" id="i-4f360d21d48df691">
    <textBlock id="i-e58d4359fd26b279">Beträffande den konkreta frågan vill jag gärna ha sagt att vi, som jag sade i mitt svar, om vi hittar de lämpliga kanalerna -- jag kan emellertid inte stå här i pulpeten och tala om exakt vilka som är de lämpliga kanalerna -- inte har något emot att ge större stöd åt demokratisering och respekt för mänskliga fri- och rättigheter.</textBlock>
  </contentBlock>
  <contentBlock page="0" id="i-d4f37aed1c612b2a">
    <textBlock id="i-5a8b1bb7303dbe83">Anf. 13  INGBRITT IRHAMMAR (c):</textBlock>
  </contentBlock>
  <contentBlock page="0" id="i-bc2177370ce96ac8">
    <textBlock id="i-1764f99739d09b67">Fru talman! Jag har förståelse för att Alf Svensson inte här kan nämna exakt vilka organisationer som skulle kunna få hjälp i framtiden och vilken typ av hjälp de skulle kunna få. Jag har nämnt ett par organisationer för att jag vill att de skall vara nämnda här och så att man kan arbeta vidare med förslagen. Själv skulle jag alltså vilja rekommendera dem.</textBlock>
  </contentBlock>
  <contentBlock page="0" id="i-21cfd467008d0578">
    <textBlock id="i-e0f52a2cc03817c9">Visst finns det bekymmer på mänskliga rättighetsområdet i ett flertal länder. Det svåra med</textBlock>
    <textBlock id="i-b9905f827d00a69f">Indonesien och Östra Timor är att det har varit svårt att få information om läget, eftersom</textBlock>
    <textBlock id="i-afd22dc845639922">Indonesien inte är ett öppet land. Det är långt ifrån demokratiskt. Man kan bara tänka på att det inte är tillåtet att bilda nya politiska partier.</textBlock>
  </contentBlock>
  <contentBlock page="0" id="i-ea0105cbba2819c9">
    <textBlock id="i-6a534ad6ac933990">Av alla parlamentariker i parlamentet, 500 stycken, är hälften utsedda direkt av presidenten, och den andra hälften måste godkännas av presidenten. Det vore svårt att beskriva detta som demokrati.</textBlock>
  </contentBlock>
  <contentBlock page="0" id="i-544fe2c718f1434f">
    <textBlock id="i-f8371fbc40b6b86b">Jag håller med om att det har skett en ekonomisk och social utveckling som är viktig för folket. När det gäller Östra Timor är det också positivt om det kan bli en förhandlingslösning. Men det innebär inte att det finns något slags demokratiutveckling på Östra Timor.</textBlock>
  </contentBlock>
  <contentBlock page="0" id="i-683fba583d698207">
    <textBlock id="i-bfec8f2997539dbc">Jag vill ställa en sista fråga: Anser Alf Svensson verkligen att det nu sker en tillfredsställande utveckling av demokrati och respekt för mänskliga rättigheter i Indonesien?</textBlock>
  </contentBlock>
  <contentBlock page="0" id="i-051332b903d221ce">
    <textBlock id="i-718bfca945fdb38e">Anf. 14  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-bcad466c006ebf84">
    <textBlock id="i-c610110def037148">Fru talman! Jag trodde att jag sade att det finns väldigt mycket övrigt att önska. Jag talar om små stjärnor i natten. Natten är alltså påfallande, men det finns små stjärnor. Man kan naturligtvis koncentrera sig på att tala om natten, men man kan också tala om att det finns små ljus.</textBlock>
  </contentBlock>
  <contentBlock page="0" id="i-4931b975970221ad">
    <textBlock id="i-28abaadd1e62a634">Det finns mycket övrigt att önska. Jag står icke här och påstår att det finns demokrati i Indonesien.</textBlock>
    <textBlock id="i-34159e17a00617b7">Men när man talar om Östra Timor bör man också nämna att det finns det som talar för att Indonesien och Portugal kommer i dialog om Östra Timor och att FN:s generalsekreterare kommer att leda den dialogen. Det är väl något positivt?</textBlock>
  </contentBlock>
  <contentBlock page="0" id="i-0e94d40deccb4f00">
    <textBlock id="i-2a904680c9a84cb4">Såvitt vi vet sker också en nedtrappning av den militära närvaron på Östra Timor. Mycket övrigt finns att önska. Men vår möjlighet är att fortsätta den dialog som är igång och att stödja de krafter som arbetar åt rätt håll.</textBlock>
  </contentBlock>
  <contentBlock page="0" id="i-96ec25b430b3a658">
    <textBlock id="i-9b34d5c1a28adfe7">Anf. 15  INGBRITT IRHAMMAR (c):</textBlock>
  </contentBlock>
  <contentBlock page="0" id="i-ae6c2ab983f10acd">
    <textBlock id="i-b16cfb7783f1a280">Fru talman! Jag ser också mycket positivt på de internationella förhandlingarna om Östra Timor.</textBlock>
    <textBlock id="i-9b7f5090ae18694c">Men trots att Indonesien har lovat militärt tillbakadragande finns ändå många militära styrkor. Det rör sig tillsammans med polisstyrkor om 10 000 indonesier som finns där för att bevaka</textBlock>
    <textBlock id="i-057f49fceec0aeb8">600 000--700 000 östtimoreser.</textBlock>
  </contentBlock>
  <contentBlock page="0" id="i-456e255efedfaedf">
    <textBlock id="i-dbd23a576d88138e">Folket lever alltså under totalt militärt förtryck, även om ett par bataljoner dras tillbaka. Jag tycker att Sverige måste agera för och kräva ett totalt militärt tillbakadragande från Östra Timor. Folket lever under förtryck, och människor är oerhört rädda enbart för att samtala med en främling. Men vi bör stödja dialogen.</textBlock>
  </contentBlock>
  <contentBlock page="0" id="i-483b8f8ee315795d">
    <textBlock id="i-8662af47547b4ca4">När det gäller biståndet vill jag också säga att jag rekommenderar bistånd via organisationer som är noga kontrollerade. Den information vi fick när vi var där var att det är en oerhörd korruption i landet. 30--40 % av den totala statsbudgeten försvinner genom korruption. Det är likadant med regeringsorgan. Om vi skall kanalisera bistånd via regeringsorgan måste det ske en total kontroll av detta.</textBlock>
  </contentBlock>
  <contentBlock page="0" id="i-1aeddcd08efc8342">
    <textBlock id="i-146163b3022065c9">Anf. 16  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-eedd1433378a453a">
    <textBlock id="i-6bc9c9d7ed8fe381">Fru talman! Låt mig för klarhetens skull säga att när</textBlock>
    <textBlock id="i-1a91f5ca8d410961">Ingbritt Irhammar talar om korruption i samband med bistånd gäller det inte det svenska biståndet.</textBlock>
  </contentBlock>
  <contentBlock page="0" id="i-05456c470f7b9805">
    <textBlock id="i-6a485e0afcdb2bdb">Överläggningen var härmed avslutad.</textBlock>
  </contentBlock>
  <contentBlock page="0" id="i-627aa4705906ca61">
    <textBlock id="i-54a6ca62a686d41e">12 §  Svar på fråga 1993/94:21 om effektivare biståndsinsatser</textBlock>
  </contentBlock>
  <contentBlock page="0" id="i-058fcd0cc0c2d6d2">
    <textBlock id="i-892649ef8e25774a">Anf. 17  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-14b8851cc913c964">
    <textBlock id="i-0446e98133598226">Fru talman! Alf Wennerfors har frågat mig om vilka åtgärder jag är beredd att vidta för att koncentrera biståndet.</textBlock>
  </contentBlock>
  <contentBlock page="0" id="i-31445bcf582ee28f">
    <textBlock id="i-11000cd05193af39">Som Alf Wennerfors väl känner till har jag under min tid som biståndsminister arbetat för att få till stånd ett effektivare bistånd. Detta ledde i början till misstänksamhet i vissa kretsar som menade att man inte kunde ställa samma krav på bistånd som på annan statlig verksamhet och att det skulle vara oförenligt med våra värderingar om solidaritet med världens fattiga. I dag torde kravet på kostnadseffektivitet och resultat i biståndet vara allmänt accepterat och ses som en förutsättning för att biståndet skall kunna bidra till att bekämpa fattigdomen och till att få fart på den ekonomiska och sociala utvecklingen.</textBlock>
  </contentBlock>
  <contentBlock page="0" id="i-161faaca6f846a23">
    <textBlock id="i-4f47d40e18f603e5">Det är i sammanhang med effektivt bistånd som frågan om koncentration skall diskuteras. Jag håller således med Alf Wennerfors om att Sverige inte kan vara överallt även om behoven av bistånd finns och tränger på. Vi måste lära oss att prioritera bättre. Vi måste också förstå att utnyttja de svenska resurserna på ett sätt som i högre grad gynnar biståndet. Vi skall ta det svenska kunnandet i biståndets tjänst.</textBlock>
  </contentBlock>
  <contentBlock page="0" id="i-c9456b22612615a7">
    <textBlock id="i-8e767acaab14e0ed">Det är utifrån ett sådant synsätt som det svenska biståndet utformas. I detta ligger också kravet på ökad koncentration, vilket innebär att samarbetsländerna i framtiden kan bli färre till antalet, att vi arbetar i färre sektorer i samarbetsländerna och att vi arbetar med färre antal projekt inom sektorerna. Det kan också innebära att fler insatser fasas ut och avslutas och att färre nya insatser bereds. Grunden för att detta skall kunna ske är de strängare krav som i dag ställs på resultat i biståndet. I regeringens proposition</textBlock>
    <textBlock id="i-8d861157601e2b35">1991/92:100 tog jag också upp denna fråga, som följdes upp genom uppdrag till SIDA i regleringsbrev att arbeta mer aktivt med frågor om hur man avslutar insatser och verksamheter. Vidare kommer de årsredovisningar som biståndsmyndigheterna har att presentera varje höst i samband med sina anslagsframställningar att ge ytterligare möjlighet att granska vilka resultat som uppnåtts i biståndet.</textBlock>
  </contentBlock>
  <contentBlock page="0" id="i-64b1f07f58e9d325">
    <textBlock id="i-d05d7dbd7176e0c3">Det bästa sättet att slå vakt om biståndsviljan i</textBlock>
    <textBlock id="i-071bf7a670d09978">Sverige är att visa att vi inte bara i ord utan också i handling ställer krav på effektivitet i biståndet. Det är med den insikten som vi arbetar vidare med dessa frågor.</textBlock>
  </contentBlock>
  <contentBlock page="0" id="i-4ad068fa4e30bc6d">
    <textBlock id="i-c66debdad8cdc31f">Anf. 18  ALF WENNERFORS (m):</textBlock>
  </contentBlock>
  <contentBlock page="0" id="i-4fec976eb06ab4f5">
    <textBlock id="i-67d6519b106666b6">Fru talman! Det ställs som bekant förskräckligt många frågor i riksdagen. De är olika viktiga. Detta tycker jag är en bra fråga. Det är en stor fråga, och det är en mycket viktig fråga.</textBlock>
  </contentBlock>
  <contentBlock page="0" id="i-504e07204b39edac">
    <textBlock id="i-c00acf2a4c56e648">Vi får också förskräckligt många svar, som statsrådet känner till, och de är inte alltid lika bra.</textBlock>
    <textBlock id="i-78416a911483cfc2">Men detta svar är alldeles utmärkt. Det är ett exempel på hur ett svar till en riksdagsman skall vara. Jag förutsätter nu att statsrådet utvecklar detta i budgetpropositionen i januari.</textBlock>
  </contentBlock>
  <contentBlock page="0" id="i-4c8af8b6bbc5400d">
    <textBlock id="i-1cd7ca095ae29dcd">Det som är särskilt bra i svaret är det som står på s.</textBlock>
    <textBlock id="i-094d0c8f3cafd5c5">2 : ''I detta ligger också kravet på ökad koncentration, vilket innebär att samarbetsländerna kan bli färre till antalet, att vi arbetar i färre sektorer i samarbetsländerna och att vi arbetar med färre antal projekt inom sektorerna.''</textBlock>
  </contentBlock>
  <contentBlock page="0" id="i-48ffa1c2f745ba39">
    <textBlock id="i-a43831b551cc29cd">Jag tycker att det är mycket lovvärt att vi bedriver trafiksäkerhetsprojekt i Zambia. Men frågan är om vi skall göra det när 35 000 barn dör varje dag. Vi måste koncentrera oss. Det tror jag säkert att statsrådet håller med om.</textBlock>
  </contentBlock>
  <contentBlock page="0" id="i-94a01cd65eeec7e7">
    <textBlock id="i-4f99872737d082ce">Jag vill ställa en fråga. Avser statsrådet att redan i januari komma med förslag till en minskning av antalet länder, sektorer och projekt?</textBlock>
  </contentBlock>
  <contentBlock page="0" id="i-10aa817c8d20bb07">
    <textBlock id="i-cdf4d35851bb0276">Anf. 19  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-a5dba0522977c09b">
    <textBlock id="i-4b2f4f38ddef5884">Fru talman! Jag tackar för de vänliga orden från Alf</textBlock>
    <textBlock id="i-a879ddcca8fb035b">Wennerfors. Jag vill bara understryka att ordet kan också står där på rad 4 i andra stycket på s. 2 i svaret, dvs. att samarbetsländerna i framtiden kan bli färre.</textBlock>
  </contentBlock>
  <contentBlock page="0" id="i-7a7770a380d59ad4">
    <textBlock id="i-4dd3fe311c8877b3">Jag tror att Alf Wennerfors efter många år i riksdagen och som styrelseledamot i SIDA vet bättre än jag att önskemålet ständigt är att vi skall utöka och engagera oss på fler håll. Det är mycket centralt att vi ser till att vi inte plottrar bort oss i en massa små projekt.</textBlock>
  </contentBlock>
  <contentBlock page="0" id="i-79a7fd5da364021a">
    <textBlock id="i-0c21e8de7843c7bb">Jag vill gärna till Alf Wennerfors säga att jag tror att det finns en risk för att vi ser till dem som lider nöd och befinner sig i en katastrofsituation och satsar resurserna där i stället för att långsiktigt och förhoppningsvis metodiskt undanröja orsakssammanhangen till att sådana katastrofer nu och då uppstår.</textBlock>
  </contentBlock>
  <contentBlock page="0" id="i-57803ac480f7fe65">
    <textBlock id="i-0ccf6423ab96dfb0">Låt mig i all hast också säga att jag kommer direkt från ett sammanträffande med UNDP:s nye ledare</textBlock>
    <textBlock id="i-b326a4ae09b0e9e7">Gus Speth som besöker Sverige, som bekant. Han har just understrukit nödvändigheten av att ha bredare, mer långsiktiga och tunga projekt.</textBlock>
  </contentBlock>
  <contentBlock page="0" id="i-96e8050ec41088e3">
    <textBlock id="i-8bc84d4570225d90">Låt oss i varje fall försöka börja med detta, Alf</textBlock>
    <textBlock id="i-8c257d3ec52bca3b">Wennerfors. Jag tror att det rent utav är mer nödvändigt än att börja med att reducera antalet mottagarländer.</textBlock>
  </contentBlock>
  <contentBlock page="0" id="i-aae82fefbc3ba8d0">
    <textBlock id="i-0a70ae7f251b07f5">Anf. 20  ALF WENNERFORS (m):</textBlock>
  </contentBlock>
  <contentBlock page="0" id="i-ef2010aae2811f61">
    <textBlock id="i-0d2d7a9bae92e118">Fru talman! Jag vill avslutningsvis säga att jag förutsätter, även om det står kan, att det kommer förslag så snart som möjligt om antal länder och antal projekt. Om jag är nöjd med svaret är det ingenting mot vad alla biståndsarbetare är både här hemma vid Birger Jarlsgatan och runt om i världen.</textBlock>
    <textBlock id="i-4b5cd007f70e8939">De kommer att hälsa detta med stor tillfredsställelse. Tack, herr statsrådet!</textBlock>
  </contentBlock>
  <contentBlock page="0" id="i-a73cf303d3a51fcc">
    <textBlock id="i-34d9c55da6bee4b0">Överläggningen var härmed avslutad.</textBlock>
  </contentBlock>
  <contentBlock page="0" id="i-0ff8c121cbe72ff5">
    <textBlock id="i-a6e05c05435fe240">13 §  Svar på fråga 1993/94:18 om verkställighet av utvisningsärenden</textBlock>
  </contentBlock>
  <contentBlock page="0" id="i-16af3285f25d2f0a">
    <textBlock id="i-5a96f3fcd70015e2">Anf. 21  Kulturminister BIRGIT FRIGGEBO</textBlock>
    <textBlock id="i-1f12fb7e8ea38db8">(fp):</textBlock>
  </contentBlock>
  <contentBlock page="0" id="i-f2a6742029815cac">
    <textBlock id="i-8510e0b38654ce76">Fru talman! Maud Ekendahl har frågat mig vilka förändringar regeringen planerar för att underlätta polismyndighetens arbete vid utvisning.</textBlock>
  </contentBlock>
  <contentBlock page="0" id="i-9d39937df1bb1ce9">
    <textBlock id="i-1efcc17f53454544">Inledningsvis vill jag framhålla att det är viktigt att lagakraftvunna av- och utvisningsbeslut verkligen verkställs. I utlänningslagen finns bestämmelserna om hur verkställighet skall ske. Huvudregeln är att avvisade eller utvisade personer skall få tillfälle att frivilligt lämna Sverige inom viss tid. Vissa avlägsnandebeslut skall dock verkställas snarast möjligt. Detta gäller t.ex. Invandrarverkets beslut om avvisning med omedelbar verkställighet och domstols beslut om utvisning.</textBlock>
  </contentBlock>
  <contentBlock page="0" id="i-92a1cbb20040366b">
    <textBlock id="i-4017e92d0c98b074">I övriga fall får verkställighet ske först sedan ett beslut vunnit laga kraft. Vid avvisning skall utlänningen normalt lämna landet inom två veckor efter lagakraftvinnandet. Det finns dock möjlighet för den beslutsfattande myndigheten att besluta om kortare eller längre tidsfrist. Så kan göras om man t.ex. tror att personen i fråga inte kommer att lämna Sverige frivilligt.</textBlock>
  </contentBlock>
  <contentBlock page="0" id="i-59ff13f4c905192b">
    <textBlock id="i-9e1e17f6e1fd0450">Den tidsfrist som utlänningslagen ger utlänningen har som huvudsyfte att bereda denne möjlighet att avsluta sin vistelse i Sverige, och att frivilligt lämna landet. Samtidigt kan konstateras att fristen ger utlänningen möjlighet att försvåra eller omöjliggöra verkställighet genom att hålla sig undan. Mot detta skall vägas en utlännings självklara rätt att på ett värdigt sätt få lämna landet och ges tillfälle att ta farväl av anhöriga och vänner.</textBlock>
  </contentBlock>
  <contentBlock page="0" id="i-c67670fa98e3ae37">
    <textBlock id="i-7f2aaf5cbe565566">De nu nämnda reglerna i utlänningslagen ses för närvarande över av en särskild utredare. Enligt direktiven skall utredaren överväga om den nuvarande regleringen kan ersättas av en som bättre tillgodoser dels intresset av att lagakraftvunna avslagsbeslut verkställs, dels utlänningens rätt att lämna landet på ett värdigt sätt.</textBlock>
  </contentBlock>
  <contentBlock page="0" id="i-0efcbb9bdd01d4b9">
    <textBlock id="i-89295c2c8c7e4edc">Avslutningsvis vill jag nämna att regeringen i juni i år tilldelade polismyndigheterna 100 miljoner kronor för att verkställa lagakraftvunna avvisningsbeslut. Bakgrunden till detta är att antalet personer med lagakraftvunna avvisningsbeslut stadigt ökat. Detta beror på att</textBlock>
    <textBlock id="i-cc0d4d3debb412d8">Invandrarverket och Utlänningsnämnden fått mer resurser för att snabbare kunna avgöra asylärenden. Antalet verkställighetsärenden för polismyndigheterna har därmed också ökat. I</textBlock>
    <textBlock id="i-3f47110256896bf7">första hand skall dessa medel användas till att anställa administrativ personal.</textBlock>
  </contentBlock>
  <contentBlock page="0" id="i-7cd6ee815bb19254">
    <textBlock id="i-79c94e69b94d6b46">Anf. 22  MAUD EKENDAHL (m):</textBlock>
  </contentBlock>
  <contentBlock page="0" id="i-7ad06ebb08193d81">
    <textBlock id="i-9c9664b75b0d3645">Fru talman! Jag vill börja med att tacka kulturminister Birgit Friggebo för svaret på min fråga. Bakgrunden till att jag har ställt denna fråga är att jag under sommaren har arbetat som sjuksköterska på en flyktingförläggning i Klippan.</textBlock>
    <textBlock id="i-631b738f65f687a7">Som en del i arbetet har jag besökt polisen för att informera mig om dess arbete vad gäller asylsökande som har fått utvisningsbeslut.</textBlock>
  </contentBlock>
  <contentBlock page="0" id="i-e8dceb4ccf45eecc">
    <textBlock id="i-3a67f7a6939243a7">Enligt de uppgifter jag har fått kommer utvisningsbeslutet samtidigt till den berörde som skall utvisas, till polismyndigheten, till den berördes advokat och till förläggningen. Det kan vara bra. Men eftersom passet skickas med särskild värdepost till polismyndigheten försenas den här hanteringen på polismyndigheten. Det är därför jag har ställt den här frågan.</textBlock>
  </contentBlock>
  <contentBlock page="0" id="i-10d98407b81cec31">
    <textBlock id="i-366e3126afb15c90">Jag undrar om regeringen tänker ändra på de här reglerna, eftersom vi under sommaren via massmedia har fått reda på att det finns ca 5 000</textBlock>
    <textBlock id="i-d29c8e17eecbfbb2">personer som uppehåller sig illegalt i Sverige. De har avvikit från förläggningar efter det att de har fått det här beskedet. De här personerna hinner alltså före. Jag tycker att det är helt oacceptabelt gentemot polisen som skall utföra en arbetsuppgift som inte kan fullföljas till följd av dessa beslut.</textBlock>
  </contentBlock>
  <contentBlock page="0" id="i-8f6425c6988bc460">
    <textBlock id="i-ae5f6d786553806a">Anf. 23  Kulturminister BIRGIT FRIGGEBO</textBlock>
    <textBlock id="i-574e8f1e432a5b19">(fp):</textBlock>
  </contentBlock>
  <contentBlock page="0" id="i-6d5384fc8b377c34">
    <textBlock id="i-6303fab48f2243e0">Fru talman! Polisen har naturligtvis möjlighet att själv bestämma över sina interna handläggningsrutiner. Jag vet t.ex. att den interna postgången inom polisen ibland medför att polisen får beskedet flera dagar senare än ombudet och senare än den berörde blir delgiven av</textBlock>
    <textBlock id="i-29daa31e1b84fecc">Invandrarverkets personal. På vissa håll delger polisen och Invandrarverkets personal den berörda personen tillsammans, för att man skall kunna komma överens om vid vilken tidpunkt den berörde skall åka hem. Då kan man naturligtvis också göra en prognos över den berördes vilja att åka tillbaka frivilligt.</textBlock>
  </contentBlock>
  <contentBlock page="0" id="i-d215123f70375922">
    <textBlock id="i-d8c8ce39081cccaf">Maud Ekendahl nämnde en siffra över hur många personer som befinner sig i landet illegalt. Det är riktigt att det är det antalet och kanske t.o.m. några fler som är efterlysta, dvs. man vet inte riktigt var de är. Samtidigt vet man att en del av dessa personer har åkt till andra länder. Den totala siffran över de som gömmer sig är förmodligen något lägre än 5 000, som Maud Ekendahl nämnde.</textBlock>
  </contentBlock>
  <contentBlock page="0" id="i-187c1c443eb005b1">
    <textBlock id="i-d2146d7c70ce1c95">Det största problemet vi ser just nu är att ganska många människor sitter på förläggningar och väntar på att få åka hem. På grund av att polisens resurser inte har hängt med Invandrarverkets och</textBlock>
    <textBlock id="i-0203ba7e0f0ddea6">Utlänningsnämndens beslutsfattande har man inte hunnit med att hjälpa de som faktiskt sitter och vänter. Det har skett en resursförstärkning. Det kan också på sikt påverka de personer som gömmer sig. Ju längre man sitter här och väntar, desto större är naturligtvis risken att man gömmer sig.</textBlock>
  </contentBlock>
  <contentBlock page="0" id="i-190bc8e1ccf08ca6">
    <textBlock id="i-d2071b03ba44f7d3">Anf. 24  MAUD EKENDAHL (m):</textBlock>
  </contentBlock>
  <contentBlock page="0" id="i-391e51410db6e1c8">
    <textBlock id="i-399d03a969a32ce1">Fru talman! Jag kan bara informera om fakta som jag själv har blivit informerad om, nämligen att det här utgör ett bekymmer på polismyndigheten.</textBlock>
    <textBlock id="i-df76761218ef85cb">Sedan kan det givetvis också vara så att även den interna postgången går alltför sakta.</textBlock>
  </contentBlock>
  <contentBlock page="0" id="i-ef1080044e12b93b">
    <textBlock id="i-0cc39cf0342d027e">Jag måste dock fråga kulturminister Birgit Friggebo om ni vet om att passen skickas med särskild värdepost. Detta försenar informationen till polismyndigheten.</textBlock>
  </contentBlock>
  <contentBlock page="0" id="i-cd3ed11615931dc4">
    <textBlock id="i-310f3002b7e4a078">Anf. 25  Kulturminister BIRGIT FRIGGEBO</textBlock>
    <textBlock id="i-99ac53b7e8ec2e95">(fp):</textBlock>
  </contentBlock>
  <contentBlock page="0" id="i-c96281cc66dbbc38">
    <textBlock id="i-3f62a28252f3160d">Fru talman! Jag skall villigt erkänna att jag inte känner till exakt hur postgången går mellan</textBlock>
    <textBlock id="i-b1d6b56dafce50cc">Utlänningsnämnden, Invandrarverket och polisen.</textBlock>
    <textBlock id="i-7b937bdd65e30c03">Om det här är ett bekymmer för polisen tror jag säkert att polisen skulle kunna lösa det tillsammans med Invandrarverket och Utlänningsnämnden, utan att det skall behöva bli föremål för regeringens eller riksdagens ställningstagande.</textBlock>
  </contentBlock>
  <contentBlock page="0" id="i-1ac6ea73629e012c">
    <textBlock id="i-8420d1c7fdfad96c">Anf. 26  MAUD EKENDAHL (m):</textBlock>
  </contentBlock>
  <contentBlock page="0" id="i-7678b42c797db9bc">
    <textBlock id="i-2e2d21aa3bd5b8b7">Fru talman! Man säger på den polismyndighet som jag har besökt att man påtalat det här gång på gång för Invandrarverket, men det är tyvärr ingen som har lyssnat. De jobbar dagligen med detta. Jag undrar om kulturminister Birgit Friggebo skulle ha vänligheten att hjälpa till med den här saken om det är ett så stort problem att det blir förseningar så att polisen får beskedet ''i efterhand''.</textBlock>
  </contentBlock>
  <contentBlock page="0" id="i-456f43ed7c1abcd5">
    <textBlock id="i-4d2ba8e758489477">Det viktiga är att polisen som skall fullfölja och verkställa ett uppdrag skall ha rimliga möjligheter att göra det. Det kan inte kännas så roligt för polisen att åka ut och finna att den berörde har försvunnit och efterlämnat en tom lägenhet eller ett tomt rum på förläggningen.</textBlock>
  </contentBlock>
  <contentBlock page="0" id="i-69c625afe5168cba">
    <textBlock id="i-434e44495ecac790">Överläggningen var härmed avslutad.</textBlock>
  </contentBlock>
  <contentBlock page="0" id="i-34c2aa45bbf1eaa4">
    <textBlock id="i-17bc86f72bea7bb9">14 §  Svar på fråga 1993/94:35 om asylpolitiken och kosovoalbaner</textBlock>
  </contentBlock>
  <contentBlock page="0" id="i-0caeb2cc2bac4642">
    <textBlock id="i-14ef58fa0eb618a6">Anf. 27  Kulturminister BIRGIT FRIGGEBO</textBlock>
    <textBlock id="i-0020d0a365451f70">(fp):</textBlock>
  </contentBlock>
  <contentBlock page="0" id="i-799e5f710da4aae1">
    <textBlock id="i-b2fb78a0302d8d99">Fru talman! Jag vill börja med att något kommentera de påståenden som föregår Berith</textBlock>
    <textBlock id="i-20c59c06cb05e06d">Erikssons fråga. Svenska myndigheter, närmast</textBlock>
    <textBlock id="i-3677bd3e166e60b6">Statens invandrarverk och Utlänningsnämnden, bedriver inte någon politik med ''massavvisningar''.</textBlock>
    <textBlock id="i-fe4a771a5fcc2c34">Varje asylärende prövas individuellt, något som gäller såväl kosovoalbaner som alla andra som söker asyl i Sverige. De kosovoalbaner som av svenska myndigheter bedöms vara i behov av skydd här ges en fristad i Sverige. Om svenska myndigheter avslår en asylansökan beslutar myndigheten att sökanden skall avvisas, något som gäller såväl kosovoalbaner som alla andra asylsökande. Avvisningarna verkställs i enlighet med bestämmelserna i Invandrarverkets eller</textBlock>
    <textBlock id="i-07ad016992027951">Utlänningsnämndens beslut.</textBlock>
  </contentBlock>
  <contentBlock page="0" id="i-0c4352aa7e8b0a1a">
    <textBlock id="i-62a95edc0e97d8ac">Berith Eriksson säger att majoriteten av de asylsökande kosovoalbanerna är unga män som flytt på grund av rädsla att kallas in i den serbiska armén. Att undanhålla sig värnplikt utgör inte asylgrund enligt utlänningslagen. Den serbiska armén deltar för närvarande inte i direkta strider.</textBlock>
    <textBlock id="i-eb238262c5a5a749">De kosovoalbaner som kallats in riskerar alltså inte att sändas till krigsskådeplats.</textBlock>
  </contentBlock>
  <contentBlock page="0" id="i-ad4e697a9d747c29">
    <textBlock id="i-f0cc0628c8f10d09">Berith Eriksson frågar vilka åtgärder regeringen avser att vidta för att Sveriges nuvarande asylpolitik inte skall öka spänningarna i Kosovo och därmed bidra till etnisk rensning. Något sådant orsakssamband mellan den spända situationen i</textBlock>
    <textBlock id="i-f12cf5c6996fe26f">Kosovo och svensk asylpolitik och de faktiska avvisningar som blir följden av denna politik föreligger knappast. Den serbiska repressionen i</textBlock>
    <textBlock id="i-50c173de96f48587">Kosovo blir alltså varken större eller mindre om</textBlock>
    <textBlock id="i-43967650f57579be">Sverige upphör att avvisa de albaner svenska myndigheter inte bedömer vara i behov av skydd så länge avvisningarna sker i nuvarande takt.</textBlock>
  </contentBlock>
  <contentBlock page="0" id="i-d2683bffa9a4effb">
    <textBlock id="i-989abf2d2c938fd3">Det finns i dagsläget inget som pekar på att verkställighet av svenska myndigheters avvisningsbeslut skulle bidra till det skärpta läget i</textBlock>
    <textBlock id="i-d31f2b8007071f8f">Kosovo. Regeringen är medveten om den serbiska repressionen mot albaner i Kosovo, men som jag tidigare sagt så prövas asylärendena individuellt och de som bedöms vara i behov av skydd bereds sådant här. Regeringen och berörda myndigheter följer naturligtvis utvecklingen noga i det f.d.</textBlock>
    <textBlock id="i-56ce05e9fa1b1fba">Jugoslavien. Sverige har förstärkt ambassadens i</textBlock>
    <textBlock id="i-19825320ee8e77a3">Belgrad bevakning. Vidare har flera svenska delegationer under senaste tiden besökt Kosovo.</textBlock>
    <textBlock id="i-373bfcb876ceef7c">FN:s flyktingkommissarie, UNHCR, är representerad i Kosovo, och Sverige har kontinuerlig kontakt med denna representation.</textBlock>
    <textBlock id="i-507e510ad6157bc3">Sverige ser som en huvuduppgift som ordförande i</textBlock>
    <textBlock id="i-1553843972d2eeaf">ESK att se till att ESK-missionerna tillåts komma tillbaka. Det finns i dagsläget inget som tyder på att de albaner som avvisats skulle behandlas sämre av myndigheterna i Kosovo än andra albaner därför att de sökt asyl i Sverige.</textBlock>
  </contentBlock>
  <contentBlock page="0" id="i-e95d917d9af23fa1">
    <textBlock id="i-f9bbcbb417219039">Anf. 28  BERITH ERIKSSON (v):</textBlock>
  </contentBlock>
  <contentBlock page="0" id="i-748f1fc8eea55a19">
    <textBlock id="i-25896c2245b908e7">Fru talman! Jag ber att få tacka kulturministern för svaret.</textBlock>
  </contentBlock>
  <contentBlock page="0" id="i-9f30f3f794287d9c">
    <textBlock id="i-e9701dbb4ca6bf81">Jag vill först kommentera ordet massavvisningar. I</textBlock>
    <textBlock id="i-55ab36ef9b1d7bb5">det här sammanhanget står det för den massiva verkställigheten när det gäller människor som har fått avslag på sina asylansökningar.</textBlock>
  </contentBlock>
  <contentBlock page="0" id="i-8d74a079943116bb">
    <textBlock id="i-f356c7efabcfb8f3">Sedan vill jag säga att jag tycker att svaret är litet nattståndet, mot bakgrund av vad vi har hört i dag på radion. Vi fick höra Amnestys rapport. Det är inte bara ESK som är utslängt utan även Amnesty.</textBlock>
    <textBlock id="i-2e6a42a20a74b0e9">Vi fick också höra ett reportage direkt från Kosova.</textBlock>
    <textBlock id="i-1066f32a4d5f1dba">Det sändes i dag i P1.</textBlock>
  </contentBlock>
  <contentBlock page="0" id="i-10fdb5b2ccaa6b61">
    <textBlock id="i-3079d1677ef0c9ab">I våras besökte jag och några andra från mitt parti</textBlock>
    <textBlock id="i-baa5e206f472827d">Makedonien, därför att vi inte kunde komma in i</textBlock>
    <textBlock id="i-12a8c950056c2759">Kosova. Där träffade vi representanter för det förbjudna parlamentet, för politiska partier, för mänskliga rättighetsorganisationen i Kosova, för andra politiska organisationer, för biståndsorganisationer osv. Vi har också sänt vår reserapport till Birgit Friggebo.</textBlock>
  </contentBlock>
  <contentBlock page="0" id="i-99e72c183e6f36c4">
    <textBlock id="i-6c32de85300f5f14">Att Sverige skulle sända tillbaka asylsökande från</textBlock>
    <textBlock id="i-399be2630883ba1e">Kosova stod klart redan i våras. Chefen för</textBlock>
    <textBlock id="i-a4ce123e2a95df5c">UNHCR:s kontor i Skopje undrade om Sverige verkligen hade övervägt risken med att sända tillbaka 40 000 kosovoalbaner och om Sverige hade funderat över hur det ytterligare skulle kunna destabilisera situationen.</textBlock>
  </contentBlock>
  <contentBlock page="0" id="i-16579fffde7643bd">
    <textBlock id="i-12e8d7fab8e3fdb1">I dag har vi fått Amnestys rapport. Vi har fått en rapport om att serberna nu säger att Kosova skall delas i två delar och att albanerna skall fördrivas från den ena halvan. Man förbereder alltså en stor folkomflyttning, milt uttryckt. Detta kommer naturligtvis att leda till att människor flyr över gränserna till sina grannländer.</textBlock>
  </contentBlock>
  <contentBlock page="0" id="i-0bfc727b86d5b10d">
    <textBlock id="i-d63150a507c3218f">Jag vill fråga kulturministern om hon är villig att stoppa avvisningarna till Kosova till dess att läget klarnar.</textBlock>
  </contentBlock>
  <contentBlock page="0" id="i-fbceaf8edb6ba903">
    <textBlock id="i-e24701ceacd7cf01">Anf. 29  TALMANNEN:</textBlock>
  </contentBlock>
  <contentBlock page="0" id="i-aaff1afba4090f44">
    <textBlock id="i-d2b54923678e0ddd">Jag vill erinra om de debattregler som gäller.</textBlock>
  </contentBlock>
  <contentBlock page="0" id="i-4ed3fa799bf35748">
    <textBlock id="i-d45ef37061e25b64">Anf. 30  Kulturminister BIRGIT FRIGGEBO</textBlock>
    <textBlock id="i-dc4f82fd64e91263">(fp):</textBlock>
  </contentBlock>
  <contentBlock page="0" id="i-543e255bf654ed70">
    <textBlock id="i-4349ac72fd5d2c59">Fru talman! Jag har också hört att Amnesty inte längre tillåts att besöka Kosovo. Rent allmänt är det ett labilt tillstånd i Kosovo. Det gör att vi dag från dag följer läget. Det är också viktigt att vi lyssnar på de personer och delegationer som har varit där nere. De svenska myndigheterna har varit där. De har träffat politiker och andra albanska organisationer inne i Kosovo. ESK-trojkan var också på plats i månadsskiftet september/oktober, detta trots att man formellt inte har tillstånd att skicka ESK-missioner. Just att vi dag från dag följer vad som händer där nere är väldigt viktigt.</textBlock>
  </contentBlock>
  <contentBlock page="0" id="i-fb4862928bc61d36">
    <textBlock id="i-da1b94acd87febd4">Vi har naturligtvis också diskuterat frågan om vad det kan bli för effekt av avvisningarna från Sverige.</textBlock>
    <textBlock id="i-3842e2da77769e43">Vi har fått signaler där nerifrån om att vi bör se till att det inte blir för många personer i taget. I dag avvisas ungefär 300 personer i veckan. Vi har inte fått några indikationer eller rapporter om att det påverkar situationen i Kosovo eller att de personer som avvisas behandlas sämre.</textBlock>
  </contentBlock>
  <contentBlock page="0" id="i-f72209b4a60977bf">
    <textBlock id="i-949949e7063848fd">Berith Eriksson frågar om vi är beredda att stoppa avvisningarna i avvaktan på att det blir en säkrare situation. Regeringen har ju aldrig bedömt den här frågan. Det är myndigheterna som gör det.</textBlock>
    <textBlock id="i-a68055d505480b13">Sanningen är den att vi faktiskt har haft en sådan här situation tidigare. I början när kosovoalbanerna var här var det osäkert om huruvida de skulle få hårda straff för desertering osv. Det ledde till att man inte fattade några beslut.</textBlock>
    <textBlock id="i-c6a6ca9cca2e0656">När situationen klarnade började beslutsfattandet.</textBlock>
  </contentBlock>
  <contentBlock page="0" id="i-1506ce17ac2ad07b">
    <textBlock id="i-369667a9936e8e2c">Anf. 31  BERITH ERIKSSON (v):</textBlock>
  </contentBlock>
  <contentBlock page="0" id="i-57683ea9fbff2b1c">
    <textBlock id="i-997c978b3160a3f8">Fru talman! Jag får rapporter veckovis ifrån mänskliga rättighetsorganisationen där nere. Det räcker inte att använda ordet labilt när man talar om vad som händer nu. Det är ju stora militära styrkor som går in i byarna. De ger en tidsfrist innan byn skall vara tömd. De som nu fängslas är personer som på ett eller annat sätt har varit aktiva vid tidigare uppror och protester i Kosova. Det är personer som serberna uppfattar är i stånd att ena och organisera ett uppror när tömningen av byarna skall sätta i gång.</textBlock>
  </contentBlock>
  <contentBlock page="0" id="i-67fce3626eb447b8">
    <textBlock id="i-5df653093231294a">Redan i april befarade medvetna representanter för olika politiska partier och parlamentets representanter att serberna just skulle använda strategin att först dela landet och sedan fördriva människorna från den ena halvan.</textBlock>
  </contentBlock>
  <contentBlock page="0" id="i-fc3564f568338568">
    <textBlock id="i-0b21a4eada49907b">Många av dem som nu avvisas har just haft de flyktingskälen, men det har Invandraverket inte tagit någon hänsyn till.</textBlock>
  </contentBlock>
  <contentBlock page="0" id="i-99a383c91890a2eb">
    <textBlock id="i-3220c356890d5662">Anf. 32  Kulturminister BIRGIT FRIGGEBO</textBlock>
    <textBlock id="i-a00173987c6b3eb3">(fp):</textBlock>
  </contentBlock>
  <contentBlock page="0" id="i-c9521e2022414091">
    <textBlock id="i-440a90077e1d3f3e">Fru talman! I mitt svar talade jag om det skärpta läget i Kosovo. Vi har också fått indikationer om att det kan vara fråga om ett skärpt läge och en ökad repression från serberna inne i Kosovo. Vi följer inte bara detta veckovis utan faktiskt dagligen.</textBlock>
  </contentBlock>
  <contentBlock page="0" id="i-e09bf22a907ec1d3">
    <textBlock id="i-d4b919563ae5308f">Berith Eriksson säger att de aktiva ägnas mer uppmärksamhet från serbernas sida. Det finns ju kosovoalbaner i Sverige som har fått uppehållstillstånd på grund av de facto-skäl, dvs. de har varit politiskt aktiva och kan därför riskera att bli en särskilt utsatt grupp nere i Kosovo. Dessa kosovoalbaner får skydd här i Sverige, och de får stanna. Jag vill inte påstå att de är särskilt många, men detta visar ändå att det sker en individuell prövning av skyddsbehovet för dem som har sökt asyl här i Sverige.</textBlock>
  </contentBlock>
  <contentBlock page="0" id="i-69c4cc419379706d">
    <textBlock id="i-04a7009dae7005a5">Anf. 33  BERITH ERIKSSON (v):</textBlock>
  </contentBlock>
  <contentBlock page="0" id="i-fd5b6881da6367d0">
    <textBlock id="i-274e2efab693d882">Fru talman! Repressionen ökar ständigt. Den har inte stått still eller gått tillbaka. Den har just nu nått en förfärande nivå. Det sker massarresteringar, och man förbereder en större åtgärd.</textBlock>
  </contentBlock>
  <contentBlock page="0" id="i-ee75965e1c26d406">
    <textBlock id="i-3bd70653a8e5f127">Jag vill fråga Birgit Friggebo om hon anser att den svenska regeringen är den som kan göra den bästa bedömningen. Företrädare för LDK, UNHCR:s kontor i Skopje, parlamentet och många andra som tittar på situationen i Kosova anser att det finns risk för ökad spänning och att det kanske blir värre av att så många kosovaalbaner skickas tillbaka just nu.</textBlock>
  </contentBlock>
  <contentBlock page="0" id="i-b13331502b9bfba3">
    <textBlock id="i-177964b66d31b271">Jag upprepar min fråga: Kan Birgit Friggebo tänka sig att överväga att stoppa avvisningarna tills vi får klarhet i det som händer just nu?</textBlock>
  </contentBlock>
  <contentBlock page="0" id="i-365e0633cd831469">
    <textBlock id="i-a917f493a4a9b12e">Anf. 34  Kulturminister BIRGIT FRIGGEBO</textBlock>
    <textBlock id="i-452cd9b9fbc8bd96">(fp):</textBlock>
  </contentBlock>
  <contentBlock page="0" id="i-2e2a66572565d1f0">
    <textBlock id="i-cc3a424c536971d5">Fru talman! Det är våra svenska myndigheter,</textBlock>
    <textBlock id="i-a03c795a84fb79ea">Invandrarverket och Utlänningsnämnden, som gör de här bedömningarna. Det är också dessa myndigheter som med olika delegationer åker ned för att på plats se hur situationen är.</textBlock>
  </contentBlock>
  <contentBlock page="0" id="i-e17e410c447d06e8">
    <textBlock id="i-b3317f5b0362a9e5">Att ett sådant ärende skulle komma upp på regeringens bord, det kan först bli aktuellt om</textBlock>
    <textBlock id="i-5cc42a8551441424">Invandrarverket eller Utlänningsnämnden själva beslutar att överlämna det till regeringen. Men så har inte skett.</textBlock>
  </contentBlock>
  <contentBlock page="0" id="i-c9f88bf94c72a76c">
    <textBlock id="i-c46d59803eaa4471">Berith Eriksson frågar om den svenska regeringen ensam kan bedöma situationen där nere.</textBlock>
    <textBlock id="i-bcdf775db33f529b">Regeringen gör naturligtvis en sammanvägning av de olika rapporter som kommer från UNHCR-</textBlock>
    <textBlock id="i-3d9006122b4314e8">representationer i Pristina, från besök hos LDK, från ESK-trojkan som alldeles nyligen har varit där och från vår egen ambassad i Belgrad som har besökt Kosovo flera gånger. Det är en total sammanvägning av de informationer och rekommendationer som exempelvis lämnats av</textBlock>
    <textBlock id="i-f1e1440e0eacd41c">UNHCR i Genève, nämligen att man i nuvarande läge inte kan motsätta sig att personer avvisas till</textBlock>
    <textBlock id="i-f7b2d767c565a0b4">Kosovo. Vi i Sverige är inte heller ensamma om att göra denna bedömning. I exempelvis Norge, där det också finns ett antal asylsökande från Kosovo, gör man samma bedömning som de svenska myndigheterna gör.</textBlock>
  </contentBlock>
  <contentBlock page="0" id="i-abd3dd172a3bb3da">
    <textBlock id="i-73ca95cba9d9b47e">Anf. 35  BERITH ERIKSSON (v):</textBlock>
  </contentBlock>
  <contentBlock page="0" id="i-30d7e192bbf23027">
    <textBlock id="i-6b1323c0559f1f50">Fru talman! Eftersom regeringen har dagliga kontakter måste det ju gå att få information om vad som händer i Kosovo just nu. Birgit Friggebo bör utifrån den informationen kunna ta vissa kontakter när det gäller nuläget. Men att döma av det svar som Birgit Friggebo gav, tyder det inte på att någon ny information tagits in, eftersom svaret är ungefär det som jag fick i våras.</textBlock>
  </contentBlock>
  <contentBlock page="0" id="i-8640919a30515d6d">
    <textBlock id="i-c9c8ebc724826c00">Överläggningen var härmed avslutad.</textBlock>
  </contentBlock>
  <contentBlock page="0" id="i-ff27ffe7f738ac57">
    <textBlock id="i-a19f61b81791bfb4">15 §  Svar på fråga 1993/94:1 om ansvar för miljöskador</textBlock>
  </contentBlock>
  <contentBlock page="0" id="i-1e457f304b946c6b">
    <textBlock id="i-47349edb5fc01e24">c1 &gt; Anf. 36  Statsrådet REIDUNN LAURÉN (-):</textBlock>
  </contentBlock>
  <contentBlock page="0" id="i-0f3ba4a19bf7c839">
    <textBlock id="i-014c9ce6ee0b858e">c0 &gt; </textBlock>
  </contentBlock>
  <contentBlock page="0" id="i-5f671eb4024d6e59">
    <textBlock id="i-68e13a11f1a6de47">Fru talman! Annika Åhnberg har frågat miljöministern om regeringen avser att underteckna Europarådets konvention om skadeståndsansvar för miljöfarlig verksamhet samt föreslå riksdagen att ratificera konventionen.</textBlock>
  </contentBlock>
  <contentBlock page="0" id="i-9f5a38b64aeade8e">
    <textBlock id="i-fc9ea9be3369f88a">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-4edea480e9b87b1d">
    <textBlock id="i-7e3e25e10718f357">Som Annika Åhnberg påpekat öppnades konventionen för undertecknande i juni i år. Enligt stadgad praxis undertecknar Sverige inte en internationell konvention innan det står klart att</textBlock>
    <textBlock id="i-42eca356f9194a3e">Sverige kommer att ratificera den. Efter att miljöskadekonventionen översatts till svenska har den sänts på remiss till ett antal myndigheter och organisationer. Remissen avser särskilt frågan om</textBlock>
    <textBlock id="i-d82fcfd2095df1ea">Sverige bör tillträda konventionen och, i så fall om</textBlock>
    <textBlock id="i-0c438a8836e5fe9a">Sverige bör utnyttja någon av reservationsmöjligheterna i konventionen.</textBlock>
    <textBlock id="i-c08ffbabfeb2d7b9">Remisstiden går ut i mitten av januari nästa år.</textBlock>
  </contentBlock>
  <contentBlock page="0" id="i-87639371f59380d3">
    <textBlock id="i-46d118dc9ee68981">Frågan om Sverige bör tillträda konventionen kommer alltså inte att vara mogen för beslut förrän tidigast i början av nästa år.</textBlock>
  </contentBlock>
  <contentBlock page="0" id="i-4f65bd98d45225b0">
    <textBlock id="i-32365c9c71fc7557">Anf. 37  ANNIKA ÅHNBERG (-)</textBlock>
  </contentBlock>
  <contentBlock page="0" id="i-594fd85575a45e9c">
    <textBlock id="i-0f417e35db763ee2">Fru talman! Jag tackar för svaret på min fråga.</textBlock>
    <textBlock id="i-2353e736c21bb062">Svaret var dock inte särskilt innehållsrikt. När konventionen öppnades för undertecknande kunde åtta länder underteckna den, men Sverige var inte ett av dessa länder. Det är beklagligt med regeringens passivitet i den här frågan.</textBlock>
  </contentBlock>
  <contentBlock page="0" id="i-4bc0321102833e79">
    <textBlock id="i-6ab281cc376aad97">Arbetet med att skärpa skadeståndsansvaret för den som orsakar miljöskador på grund av miljöfarlig verksamhet har pågått i många år. Det är då märkligt att Sverige, som gärna framhålls i exempelvis förhandlingarna med EG som ett mycket miljömedvetet och ambitiöst land, har varit på passivt i den här frågan.</textBlock>
  </contentBlock>
  <contentBlock page="0" id="i-cdea2e0b157b7296">
    <textBlock id="i-aae1a6b7768406ad">1986 förorenades floden Rhen på grund av ett utsläpp från företaget Sandoz. Det är möjligt att det aldrig hade hänt om Schweiz hade varit medlem i</textBlock>
    <textBlock id="i-207a5e1524b16050">EG, eftersom man i EG långt dessförinnan hade antagit regler som skärpte säkerhetskraven. Men de miljömässiga och ekonomiska konsekvenserna av det här utsläppet gjorde att man insåg att det inte var tillräckligt med skärpta säkerhetsregler utan att ett tydligt skadeståndsansvar också måste tillkomma för de producenter som bedriver miljöfarlig verksamhet, som ger upphov till sådana här oerhörda skador.</textBlock>
  </contentBlock>
  <contentBlock page="0" id="i-1d33440db3406910">
    <textBlock id="i-b1594fe6f77f0f0c">Arbetet inom EG har sedan dess pågått. EG-</textBlock>
    <textBlock id="i-99a2ad4ee0843abf">kommissionen har även varit aktiv inom</textBlock>
    <textBlock id="i-dbb5a3f52db9f631">Europarådet. Man har presenterat ett förslag och sagt att EFTA-länderna är välkomna att tala om vad de tycker om det här förslaget för EG:s egen del, före oktober 1993. Såvitt jag vet har Sverige inte bemödat sig om att lämna några synpunkter på hur skadeståndsansvaret skall utvecklas. Det är beklagligt.</textBlock>
  </contentBlock>
  <contentBlock page="0" id="i-cf9c1c0462b36b36">
    <textBlock id="i-426d998bf6c78209">Inte heller har regeringen, som ju talar mycket om producentansvar och kretslopp i sina egna förslag till riksdagen, tagit upp det här problemet. Det kunde ha gjorts långt tidigare, så att man hade varit beredd att underteckna den här konventionen vid öppnandet.</textBlock>
  </contentBlock>
  <contentBlock page="0" id="i-7279a19699008591">
    <textBlock id="i-e9f0707022cc781c">c1 &gt; Anf. 38  Statsrådet REIDUNN LAURÉN (-):</textBlock>
  </contentBlock>
  <contentBlock page="0" id="i-3920354bc86d7beb">
    <textBlock id="i-7e0e6ef6b2956a70">c0 &gt; </textBlock>
  </contentBlock>
  <contentBlock page="0" id="i-fcafcc4e92f38f1f">
    <textBlock id="i-471dbdf25b549c8e">Fru talman! Regeringen har anklagats för passivitet därför att vi i regeringen inte har undertecknat konventionen. Jag hänför mig dock till det svar som jag nyss givit, nämligen att vi har en stadgad praxis att inte underteckna konventioner innan vi har bestämt oss för att ratificera dem.</textBlock>
  </contentBlock>
  <contentBlock page="0" id="i-e39adbf443eb1b00">
    <textBlock id="i-ded8ee6b4bcac625">Visserligen var det åtta länder som undertecknade konventionen, men ännu har inget land ratificerat konventionen. Så snart som remissbehandlingen är avslutad kommer vi naturligtvis att ta ställning till detta.</textBlock>
  </contentBlock>
  <contentBlock page="0" id="i-595cfeb2ca011f4a">
    <textBlock id="i-43487a53712502ab">Anf. 39  ANNIKA ÅHNBERG (-)</textBlock>
  </contentBlock>
  <contentBlock page="0" id="i-7060c106328a0fd6">
    <textBlock id="i-68dab94b122f3ab9">Fru talman! Statsrådet upprepar det svar som jag redan fått. Svaret blir inte bättre för att det upprepas.</textBlock>
  </contentBlock>
  <contentBlock page="0" id="i-9f8e45e79ce531f9">
    <textBlock id="i-1d25137437e95479">Det som jag vill ha sagt är: Regeringen skulle ha fört fram dessa diskussioner på ett mycket tidigare stadium och fått remissvar och godkännande från riksdagen, om den hade fäst något allvar vid att utöka producentansvaret, som man så ofta talar om. Jag är övertygad om att det finns ett djupt känt gehör i vårt land för ett producentansvar. Och då hade man varit beredd att underteckna. Men nu skjuts processen långt in i framtiden. Många andra länder ligger före oss -- det är i och för sig bra att andra länder driver på -- men vi, som så gärna vill prata om oss själva som ett miljömedvetet land, borde ha legat i spetsen på det här viktiga området.</textBlock>
  </contentBlock>
  <contentBlock page="0" id="i-1866b3130c2889ab">
    <textBlock id="i-8ddb599cdb991b17">Överläggningen var härmed avslutad.</textBlock>
  </contentBlock>
  <contentBlock page="0" id="i-8b3891f9244b8372">
    <textBlock id="i-9d24802b9d19a81d">c1 &gt; Anf. 40  Statsrådet REIDUNN LAURÉN (-):</textBlock>
  </contentBlock>
  <contentBlock page="0" id="i-9f49332b83ab0dd0">
    <textBlock id="i-0a3cc23e8c46efa0">c0 &gt; </textBlock>
  </contentBlock>
  <contentBlock page="0" id="i-41a8b0d9bfec05ae">
    <textBlock id="i-8658e38be716681f">Fru talman! Tack, men jag har inget mer att tillägga.</textBlock>
  </contentBlock>
  <contentBlock page="0" id="i-270784bb86ab2167">
    <textBlock id="i-5e2b7d14aa26b0bd">Överläggningen var härmed avslutad.</textBlock>
  </contentBlock>
  <contentBlock page="0" id="i-b4a1e37abac21185">
    <textBlock id="i-07fe7441a87cd148">16 §  Svar på fråga 1993/94:30 om butiker i glesbygd</textBlock>
  </contentBlock>
  <contentBlock page="0" id="i-8241259a5706a440">
    <textBlock id="i-170ca913a569ff21">Anf. 41  Arbetsmarknadsminister BÖRJE</textBlock>
    <textBlock id="i-ecf8c9790fa7cb8e">HÖRNLUND (c):</textBlock>
  </contentBlock>
  <contentBlock page="0" id="i-5c72076708573159">
    <textBlock id="i-4713004742d58b5f">Fru talman! Inga-Britt Johansson har frågat mig vilka åtgärder jag avser att vidta för att undanröja risken av massnedläggning av glesbygdsbutiker.</textBlock>
    <textBlock id="i-965a2da5d13e0a1c">Hon menar att hoten mot glesbygdsbutikerna fortsätter att öka och anger som senaste inslag</textBlock>
    <textBlock id="i-dc6bd6866c598f34">Tipstjänsts planer på att avveckla sitt ''off-linesystem'', vilket skulle drabba små glesbygdsbutiker.</textBlock>
  </contentBlock>
  <contentBlock page="0" id="i-f0bb51129ed87b71">
    <textBlock id="i-ed1ea2e16e993031">Vid en frågedebatt här i kammaren mellan Inga-</textBlock>
    <textBlock id="i-efd183003adf4b28">Britt Johansson och mig i februari diskuterade vi de olika hot mot dagligvaruförsörjningen som föreligger. De planer som Tipstjänst nu har, är ett nytt exempel på hur sårbara glesbygdsbutikerna är.</textBlock>
    <textBlock id="i-6ee0277e92eed612">Det vore ytterst olyckligt om konsekvensen av</textBlock>
    <textBlock id="i-f8a6c05c248ac275">Tipstjänsts rationaliseringar skulle bli att många glesbygdsbutikers möjlighet att bestå ytterligare skulle försvåras.</textBlock>
  </contentBlock>
  <contentBlock page="0" id="i-800529c01bec8110">
    <textBlock id="i-6cfc277aef87a676">I vår förra frågedebatt förutsatte jag bl.a. att</textBlock>
    <textBlock id="i-e8f99f599885d395">Konsumentverket liksom hittills skulle slå larm när man finner det påkallat. Jag minns också att Inga-</textBlock>
    <textBlock id="i-b76f0fcf6935d0fb">Britt Johansson invände att verket saknar tillräckliga resurser för att fungera som motor. I det nu aktuella fallet kan jag dock med tillfredsställelse konstatera att Konsumentverket reagerat mycket snabbt mot Tipstjänsts planer. I ett pressmeddelande protesterade man i förra veckan kraftigt mot planerna och i en skrivelse till</textBlock>
    <textBlock id="i-8572939053c181f4">Tipstjänst hemställdes om en omprövning. I</textBlock>
    <textBlock id="i-bb726e22a1d132c4">skrivelsen hänvisar verket också till en tidigare överenskommelse om samråd med berörda länsstyrelser i sådana här frågor. Tipstjänst har lovat verket att återkomma med en beskrivning över hur avvecklingen är tänkt att gå till och hur bolaget parallellt härmed utökar sitt ''on-line-nät''.</textBlock>
  </contentBlock>
  <contentBlock page="0" id="i-b88e9b23337eb3f5">
    <textBlock id="i-ddd114c493dea115">Jag utgår nu ifrån att överläggningar snabbt kommer till stånd mellan Konsumentverket och</textBlock>
    <textBlock id="i-9dd3b244a2766668">Tipstjänst och att de utmynnar i att konsekvenserna för glesbygdsbutikerna beaktas på ett ansvarsfullt sätt.</textBlock>
  </contentBlock>
  <contentBlock page="0" id="i-b244ae1b129c96b3">
    <textBlock id="i-84938aa18b0d5fd5">Anf. 42  INGA-BRITT JOHANSSON (s):</textBlock>
  </contentBlock>
  <contentBlock page="0" id="i-c34a47ec319343f1">
    <textBlock id="i-57362cbbaa4e3516">Fru talman! Jag ber att få tacka arbetsmarknadsministern för svaret. Det var positivt att Konsumentverket reagerade så snabbt och att Tipstjänst tydligen svarade lika snabbt.</textBlock>
  </contentBlock>
  <contentBlock page="0" id="i-9e71e7d26683ce75">
    <textBlock id="i-e28a9d6799d0b03c">Dessvärre är det inte svar på min fråga, eftersom den gällde vad ministern och regeringen avser att vidta för åtgärder, så att de här hoten inte fortsätter och framför allt inte sätts i verket.</textBlock>
  </contentBlock>
  <contentBlock page="0" id="i-1a8d989d031af05b">
    <textBlock id="i-fd1eb36ed3253951">En av ministerns partikamrater Per-Ola Eriksson har i helgen varit ute och talat om ett hot mot 3 900</textBlock>
    <textBlock id="i-29d6c85a81f62e46">affärer bara på grund av Tipstjänst planer. Det här problemet finns inte bara i Norrbotten och</textBlock>
    <textBlock id="i-6e756976f2ef5f4f">Västerbotten. Mitt intresse för glesbygdsbutikerna härrör sig från mitt eget län, därför även i</textBlock>
    <textBlock id="i-e03c45e516bdc29e">Göteborgs- och Bohuslän har vi småbutiker, inte minst ute på öarna, vilka drabbas oerhört hårt om en del i det här väldigt känsliga systemet skulle försvinna ut ur bilden.</textBlock>
  </contentBlock>
  <contentBlock page="0" id="i-92a9e261f22efe80"/>
  <contentBlock page="0" id="i-b74a97a9033c7d72">
    <textBlock id="i-855f9b1a80fc995b">Om man bor långt ute på en ö är det inte bara att ta bilen och åka in till tätorten. Man får planera väldigt noga för att passa de få båtar som går, framför allt under vintertid, för att ta sig in till närmaste tätort.</textBlock>
  </contentBlock>
  <contentBlock page="0" id="i-085d4aab18b0c84e">
    <textBlock id="i-ef135c1b99d3e8d1">Det är riktigt att man passar på att handla och uträtta andra ärenden där servicen är så mycket större om man ändå är tvungen att åka till tätorten.</textBlock>
    <textBlock id="i-2a62d17050b704d2">Det har påpekats inte minst av Västerbottens bygderåd.</textBlock>
  </contentBlock>
  <contentBlock page="0" id="i-284b6b59a8b2cde6">
    <textBlock id="i-dce63e9111901417">Jag skulle återigen vilja fråga ministern vad regeringen är beredd att göra för att få bort hoten, inte minst när det gäller Tipstjänst. Det är ett statligt bolag, och regeringen har möjligheterna att ställa krav på Tipstjänst i denna fråga.</textBlock>
  </contentBlock>
  <contentBlock page="0" id="i-f9057cd949543a80">
    <textBlock id="i-83b0992c975bebf7">Anf. 43  Arbetsmarknadsminister BÖRJE</textBlock>
    <textBlock id="i-8b00323d458bbe5e">HÖRNLUND (c):</textBlock>
  </contentBlock>
  <contentBlock page="0" id="i-525378f5df991684">
    <textBlock id="i-2f8d0cd7201cc42d">Fru talman! Jag antar att Inga-Britt Johansson delar åsikten att det är bäst om frågan klaras ut på ett bra sätt mellan Konsumentverket och</textBlock>
    <textBlock id="i-d3ffa5171c9dac4f">Tipstjänst. Om de inte klarar frågan på ett hyggligt acceptabelt sätt, så finns huvudmannen för</textBlock>
    <textBlock id="i-f7109199fbc9f7fa">Tipstjänst, Bo Lundgren, och jag själv, som är regionalpolitiskt ansvarig, i regeringen.</textBlock>
  </contentBlock>
  <contentBlock page="0" id="i-867c76db4f28d8b4">
    <textBlock id="i-ca2f08310fd92d1c">Vi ser helst att Konsumentverket och Tipstjänst klarar av samtalen, men vi kommer båda att noga följa frågan i bakgrunden.</textBlock>
  </contentBlock>
  <contentBlock page="0" id="i-fe0ae9194421be8b">
    <textBlock id="i-a9876a41c517f82e">Anf. 44  INGA-BRITT JOHANSSON (s):</textBlock>
  </contentBlock>
  <contentBlock page="0" id="i-05677e23837b8324">
    <textBlock id="i-18ba633709dadf5b">Fru talman! Jag ber att få tacka för det klargörandet.</textBlock>
  </contentBlock>
  <contentBlock page="0" id="i-b665fa481f024ea8">
    <textBlock id="i-758bf2f54b44b0ad">Ministern hänvisar i sitt svar till vår förra debatt.</textBlock>
    <textBlock id="i-fd58232a73147668">Då togs inte frågan om Tipstjänst utan framför allt frågan om dagligvaruleverantörerna och de statliga bidrag som utgick upp. Ministern lovade, om jag inte minns fel, att ha ett samtal med alla berörda instanser för att få till stånd en diskussion om hur man även fortsättningsvis skulle klara av glesbygdshandeln.</textBlock>
  </contentBlock>
  <contentBlock page="0" id="i-d65d967026fbeeac">
    <textBlock id="i-dbfcb2bc09c8d5e1">Ministern kanske skulle kunna informera oss om vilket resultat det blev av dessa överläggningar.</textBlock>
  </contentBlock>
  <contentBlock page="0" id="i-e9fa18cbe9b5a13f">
    <textBlock id="i-0c3792d06925aec4">Anf. 45  Arbetsmarknadsminister BÖRJE</textBlock>
    <textBlock id="i-9d14d04ad1076646">HÖRNLUND (c):</textBlock>
  </contentBlock>
  <contentBlock page="0" id="i-4020627a61f0f52c">
    <textBlock id="i-186bae36933ef7bd">Fru talman! Det har förekommit ett antal kontakter med enskilda viktiga aktörer för att kolla av situationen ordentligt. Det återstår att kalla dem kollektivt, alla tillsammans. Det kommer att ske.</textBlock>
  </contentBlock>
  <contentBlock page="0" id="i-abc766ea54f05b64">
    <textBlock id="i-1fe192a7e8b17b0a">Anf. 46  INGA-BRITT JOHANSSON (s):</textBlock>
  </contentBlock>
  <contentBlock page="0" id="i-358176af70895eaa">
    <textBlock id="i-55f4d096ccacd42b">Fru talman! Det har gått mer än ett halvår sedan dessa kontakter togs. Om Tipstjänst nu bestämmer sig för att ändå lägga ned ''off-line-systemet''</textBlock>
    <textBlock id="i-0e92e402644424d4">hoppas jag verkligen att det inte också tar ett halvår innan överläggningen mellan ministern och</textBlock>
    <textBlock id="i-29e3461b685ac78b">Tipstjänst kommer till stånd.</textBlock>
  </contentBlock>
  <contentBlock page="0" id="i-a1920494968f8372">
    <textBlock id="i-b2df81d4194b5a22">Överläggningen var härmed avslutad.</textBlock>
  </contentBlock>
  <contentBlock page="0" id="i-a992deb3887a2cda">
    <textBlock id="i-3ad5b0f452d77e8b">17 §  Svar på fråga 1993/94:33 om exporten av krigsmateriel till Indonesien</textBlock>
  </contentBlock>
  <contentBlock page="0" id="i-add6f1eac94c22b4">
    <textBlock id="i-b8ec30ad7c5a64a0">Anf. 47  Statsrådet ULF DINKELSPIEL</textBlock>
    <textBlock id="i-7b44ba5059a8153c">(m):</textBlock>
  </contentBlock>
  <contentBlock page="0" id="i-67ac787ece256619">
    <textBlock id="i-0455bc72c3594dbc">Fru talman! Ingela Mårtensson har frågat mig om den svenska regeringen överväger att inskränka exporten av krigsmateriel till Indonesien.</textBlock>
  </contentBlock>
  <contentBlock page="0" id="i-7dca692707e15c94">
    <textBlock id="i-70ce6259cf338262">I sin fråga hänvisar Ingela Mårtensson till uppgifter om amerikanska överväganden att införa förbud mot krigsmaterielexport till Indonesien på grund av bristande respekt för mänskliga rättigheter. Den amerikanska regeringen har i ett officiellt uttalande som återgavs av amerikanska medier den 8 augusti mycket tydligt sagt ifrån att det inte finns något vapenembargo eller övervägs något sådant. Ett förslag i den amerikanska senaten om indragning av militärbistånd till Indonesien på grund av bristande respekt för de mänskliga rättigheterna har enligt senaste uppgifter inte accepterats utan vilar tills vidare.</textBlock>
  </contentBlock>
  <contentBlock page="0" id="i-4ed066e23f3a2ce6">
    <textBlock id="i-5b076e4ab956af44">Efter att först ha konstaterat detta vill jag understryka ett mer generellt förhållande: Det faktum att ett annat land förändrar sin hållning i den ena eller andra riktningen medför i sig ingen ändring av svensk politik på detta område. Vår politik formas genom att regeringen tar ställning till konkreta exportärenden. Andra länders agerande kan vara ett av många element som vägs in vid en helhetsbedömning.</textBlock>
  </contentBlock>
  <contentBlock page="0" id="i-f0e8b8fec7f5993d">
    <textBlock id="i-53f37418571cb02b">Som jag framhöll i mitt svar på Ingela Mårtenssons interpellation i maj i år, behandlar regeringen frågor om krigsmaterielexport till Indonesien --</textBlock>
    <textBlock id="i-8d35354db4c45923">precis som till andra länder -- enligt de riktlinjer som riksdagen godkänt. Liksom hittills kommer alla viktiga ärenden som rör Indonesien att föreläggas den rådgivande nämnden för krigsmaterielexportfrågor för bedömning.</textBlock>
  </contentBlock>
  <contentBlock page="0" id="i-c0d2c96e4116f73c">
    <textBlock id="i-223a846b6634d340">Eftersom varje ärende behandlas för sig utifrån de omständigheter som finns i just det fallet, är det svårt för mig att i förväg säga vilka tillståndsbeslut som regeringen kommer att fatta i framtiden.</textBlock>
  </contentBlock>
  <contentBlock page="0" id="i-d0d7e7e65d880a8a">
    <textBlock id="i-f30b0b52f3d6ad74">Allmänt sett kan jag emellertid säga att regeringen på många områden har noterat en positiv utveckling i Indonesien. Detta gäller såväl den ekonomiska som den sociala utvecklingen i landet.</textBlock>
    <textBlock id="i-7c2d9356b2e53999">Vad Östra Timor-frågan beträffar har vi noterat den ökade tonvikten på en förhandlingslösning av konflikten. Den indonesiska regeringen har påbörjat en nedtrappning av den militära närvaro som inleddes 1975 i samband med att territoriet annekterades. Det är också positivt att Indonesien och Portugal nu tycks inriktade på att gå framåt stegvis i den dialog som FN:s generalsekreterare leder.</textBlock>
  </contentBlock>
  <contentBlock page="0" id="i-04f5aeb3fe740e3d">
    <textBlock id="i-17fa875f34fb0786">Det är regeringens bedömning att Indonesien spelar en betydelsefull roll för fortsatt politisk och ekonomisk stabilitet i Asien. Vi är bl.a. av den anledningen angelägna om att utveckla Sveriges förbindelser med landet. Samtidigt fortsätter vi att noggrant följa läget beträffande de mänskliga rättigheterna i Indonesien.</textBlock>
  </contentBlock>
  <contentBlock page="0" id="i-29aa4f48d07b6fed">
    <textBlock id="i-002e2c75a29ba112">Jag har tagit del av de erfarenheter som Ingela</textBlock>
    <textBlock id="i-f24676911d8333ed">Mårtensson och hennes kolleger redovisat från ett besök på Östra Timor nyligen. Förvisso kan förhållandena på ön alltjämt betecknas som otillfredsställande i många avseenden. Men jag vill dock här betona att riktlinjerna för krigsmaterielexport är avsedda att fungera som en måttstock som gäller för alla länder. Det står inget i riktlinjerna om att regeringens vapenexportbeslut skall användas som instrument för att bedriva påtryckningar mot andra länder.</textBlock>
  </contentBlock>
  <contentBlock page="0" id="i-9eb4bef666ce4a9d">
    <textBlock id="i-82156c65476c6071">Sedan år 1987 har regeringens tillstånd för utförsel av krigsmateriel till Indonesien endast avsett reservdelar, tillbehör och annan utrustning till tidigare levererad materiel. De faktiska leveranserna har varit mycket små. De uppgår totalt sett till knappt hälften av en procent av den svenska krigsmaterielexporten under denna period. Den positiva utveckling som under de senaste åren kunnat noteras i Indonesien i allmänhet och även på Östra Timor har lett till att regeringen, efter att ha hört den rådgivande nämnden, nu gör bedömningen att Indonesien kan komma i fråga även för viss annan materiel.</textBlock>
  </contentBlock>
  <contentBlock page="0" id="i-25cc6c5c244b7e20">
    <textBlock id="i-66e39f027571d05a">Jag vill avsluta med att understryka att restriktivitet fortfarande råder, och att konkreta regeringsbeslut bara fattas om någon export faktiskt blir aktuell. Vi har sett en utveckling i positiv riktning. Ännu kan situationen dock knappast betraktas som helt tillfredsställande. Detta gäller i synnerhet beträffande respekten för de mänskliga rättigheterna. Det ligger i sakens natur att riktlinjerna medför att ett land kan komma att uppfylla uppställda kriterier innan en enligt våra värderingar helt idealisk situation råder i landet.</textBlock>
    <textBlock id="i-cf02297c8afd748f">Om kraven ställdes så högt, skulle vi endast kunna exportera krigsmateriel till mycket få länder, om ens några. De säkerhetspolitiska målsättningarna med vår krigsmaterielexport skulle då bli omöjliga att uppfylla.</textBlock>
  </contentBlock>
  <contentBlock page="0" id="i-a4d1b6d34be6ca3a">
    <textBlock id="i-307dda2cc0b30af1">Anf. 48  INGELA MÅRTENSSON (fp):</textBlock>
  </contentBlock>
  <contentBlock page="0" id="i-04fb764b467e41d8">
    <textBlock id="i-cad2377bfbe266de">Fru talman! Jag skall be att få tacka för svaret. Jag måste säga att jag är chockerad över det svar jag fått.</textBlock>
  </contentBlock>
  <contentBlock page="0" id="i-7a0cb31393119a27">
    <textBlock id="i-98b9efc5f8d1ba03">Det faktum att Sverige nu öppnar för mer vapenexport till Indonesien är för mig en stor chock. Hur kan man göra denna bedömning nu när det inte finns några tecken alls på att det har blivit bättre när det gäller mänskliga rättigheter? Det är en sak att regeringen gör bedömningen att det pågår en social och ekonomisk utveckling, men vad gäller för de mänskliga rättigheterna? Har det blivit bättre när det gäller de mänskliga rättigheterna på</textBlock>
    <textBlock id="i-8cbe057702bdc26b">Östtimor?</textBlock>
  </contentBlock>
  <contentBlock page="0" id="i-f44cbb51d26cdab7">
    <textBlock id="i-7b3aefb29c147c4d">Statsrådet talar om att vi inte skall göra några påtryckningar. Nej, men vi skall inte heller exportera vapen till länder där det pågår väpnade konflikter eller där det finns risk för väpnade konflikter! Det är inte så länge sedan det var en ren massaker på ungdomar på Östtimor. Det var inte så länge sedan man slog ned folk i Atjeh -- 1989 -- även om det inte har hörts så mycket om det.</textBlock>
  </contentBlock>
  <contentBlock page="0" id="i-70a07e55ff8432b5">
    <textBlock id="i-37ad136880e9354a">Det pågår väpnade konflikter, och det är ett enormt förtryck av folket på Östtimor. Man får över huvud taget inte lov att säga sin mening. Biskop Belo, som vi träffade, sade att det inte alls har blivit bättre.</textBlock>
    <textBlock id="i-9fb2d76887eea9f9">Militären har inte alls reducerats. Ca 10 000</textBlock>
    <textBlock id="i-4a6b52b4c1e6e3c5">militärer och poliser kontrollerar en befolkning på</textBlock>
    <textBlock id="i-4bde275ac964ba89">700 000.</textBlock>
  </contentBlock>
  <contentBlock page="0" id="i-94ec21e0553236b0">
    <textBlock id="i-0093013954f3ff40">Jag undrar hur man i det läget kan öppna för mer export. När fattades detta beslut? Vad är det man skall sälja? Det sägs att det skall göras med en viss restriktivitet. På vilket sätt skall det vara restriktivitet? Det finns mycket i det här svaret som kan man ställa sig frågande inför. Det står också i slutet av svaret att om någon export blir aktuell skall en bedömning göras. Kan vi nu få höra vad det är som är aktuellt?</textBlock>
  </contentBlock>
  <contentBlock page="0" id="i-7f9f3e981b0f2212">
    <textBlock id="i-8077763360370521">Anf. 49  Statsrådet ULF DINKELSPIEL</textBlock>
    <textBlock id="i-90305f8a17fe5993">(m):</textBlock>
  </contentBlock>
  <contentBlock page="0" id="i-c6953e4a853415a2">
    <textBlock id="i-ed35677e36d6a690">Fru talman! Ingela Mårtensson och jag har med jämna mellanrum fört en debatt kring frågan om krigsmaterielexport till Indonesien. Jag konstaterade senast vi debatterade den här frågan liksom jag konstaterar i dag att Ingela Mårtenssons syn på utvecklingen i Indonesien på väsentliga punkter skiljer sig från min, regeringens och den rådgivande nämndens för krigsmaterielfrågor.</textBlock>
  </contentBlock>
  <contentBlock page="0" id="i-7d30442a73749281">
    <textBlock id="i-25c99a2341734c20">På en punkt är vi överens, nämligen att läget på</textBlock>
    <textBlock id="i-512bdd575624c1b4">Östra Timor är otillfredsställande, men det finns säkert olika grader i bedömningarna. Men regeringens bestämda bedömning, som givetvis är en helhetsbedömning, är att situationen i</textBlock>
    <textBlock id="i-af8d93a104e63734">Indonesien -- det är här fråga om export till ett land med 195 miljoner invånare och som har ett mycket stort antal öar -- även om den är otillfredsställande i vissa avseenden har utvecklats i rätt riktning.</textBlock>
  </contentBlock>
  <contentBlock page="0" id="i-0349a1e6b0de6e0c">
    <textBlock id="i-0a736d284e45dbf1">Vi menar å ena sidan att situationen på Östra Timor fortfarande präglas av en hård polisiär kontroll av befolkningen och att situationen där är otillfredsställande. Men de bedömningar som vi själva gör och som får stöd i många andra bedömningar är å andra sidan att utvecklingen på flera punkter totalt sett går i rätt riktning. Jag kan i sammanhanget peka på att José Ramon Horta, som är talesman för den timoristiska oppositionsrörelsens paraplyorganisation, i ett anförande i Stockholm i juni i år framhöll att den väpnade kampen numera närmast är symbolisk och att man i dag eftersträvar en stegvis, fredlig lösning på konflikten.</textBlock>
  </contentBlock>
  <contentBlock page="0" id="i-7165729aae8e8061">
    <textBlock id="i-cfd1c92542d9ff0b">Anf. 50  INGELA MÅRTENSSON (fp):</textBlock>
  </contentBlock>
  <contentBlock page="0" id="i-8d8196f9f2f5d188">
    <textBlock id="i-4faf860ca13b8814">Fru talman! Jag fick inte svar på mina frågor.</textBlock>
    <textBlock id="i-47269854968363c7">Därför ställer jag fortfarande frågorna: När togs beslutet och när kopplades den rådgivande nämnden för krigsmaterielfrågor in på detta?</textBlock>
  </contentBlock>
  <contentBlock page="0" id="i-33101109c4a287a0">
    <textBlock id="i-5a999a83a29acccf">Jag skulle önska att statsrådet talade med biskop</textBlock>
    <textBlock id="i-2ff23104fcfce9d2">Belo på Östtimor för att efterhöra hur situationen faktiskt är. Även om det nu inte är fråga om väpnad kamp, pågår ju ändå ett strängare förtryck. Man får inte demonstrera, det ges ingen möjlighet att säga vad man tycker och man tillåter över huvud taget ingen opposition. Med alla arresteringar och allt som där pågår är förtrycket ändå hårdare. Det finns inget tecken på att någon konflikt inte pågår. Jag vill veta när beslutet togs och vad det är man skall leverera. Det pågår faktiskt en ockupation. Sverige har ju inte godkänt att Indonesien har ockuperat</textBlock>
    <textBlock id="i-aed4600543c88956">Östtimor. Detta är ett tillräckligt skäl för att man inte skall sälja vapen till ockupationsmakten.</textBlock>
  </contentBlock>
  <contentBlock page="0" id="i-79bc5aff12c0a48b">
    <textBlock id="i-1739ad79f04db499">Anf. 51  Statsrådet ULF DINKELSPIEL</textBlock>
    <textBlock id="i-b95bda627f21ada6">(m):</textBlock>
  </contentBlock>
  <contentBlock page="0" id="i-588324a08b5297ef">
    <textBlock id="i-94e41210d058ac8c">Fru talman! Som Ingela Mårtensson känner till är det praxis att icke kommentera enskilda krigsmaterielexportärenden. Det må gälla</textBlock>
    <textBlock id="i-5cb4833eb4cdf3a1">Indonesien eller vilket annat land som helst.</textBlock>
  </contentBlock>
  <contentBlock page="0" id="i-0cbf0dfd523f3418">
    <textBlock id="i-5f13b5fd17c176f2">Det sker en löpande prövning av dessa frågor efter hand som de kommer upp, och redovisning lämnas övergripande över exporten till olika länder. Den senaste siffran beträffande exporten för föregående år var mig veterligen ca 4 miljoner kronor.</textBlock>
  </contentBlock>
  <contentBlock page="0" id="i-ffae44ec4150f46d">
    <textBlock id="i-237eb515a5759b9c">När det gäller utvecklingen och de redovisningar som finns för läget på Östtimor, vill jag gärna säga att jag inte har lyssnat till biskop Belo. Däremot har jag fått del av Ingela Mårtenssons redovisning för läget på Östtimor, vilken bekräftar att situationen icke är tillfredsställande. Men min grundläggande bedömning, att utvecklingen går i rätt riktning, har</textBlock>
    <textBlock id="i-a399bad01381b38d">Ingela Mårtensson icke givit någon kommentar till.</textBlock>
  </contentBlock>
  <contentBlock page="0" id="i-4c74d1c245db8a4c">
    <textBlock id="i-8a309951a8c6d86f">Anf. 52  INGELA MÅRTENSSON (fp):</textBlock>
  </contentBlock>
  <contentBlock page="0" id="i-9cc8c31c75902978">
    <textBlock id="i-22e3c6097a6d18c6">Fru talman! När det gäller de mänskliga rättigheterna har utvecklingen inte gått i rätt riktning. Den ekonomiska utvecklingen på Java etc. är en annan fråga. Jag anser inte att utvecklingen går i rätt riktning när man bygger vägar och strategiska byar och tvingar ner folk till kusten för att befolkningen bättre skall kunna kontrolleras.</textBlock>
  </contentBlock>
  <contentBlock page="0" id="i-2002d9219f59e0e1">
    <textBlock id="i-76576fe52f87a003">Fortfarande pågår en ockupation. Därför kan jag inte förstå hur utvecklingen kan anses vara tillfredsställande. När det gäller ockupationen har ingenting hänt. Situationen är densamma som</textBlock>
    <textBlock id="i-6346f0adb958b686">1975. Om jag nu inte kan få reda på vad det är för vapen som exporteras, kanske jag kan få veta när beslutet fattades. Vi debatterade denna fråga här i maj. Hade regeringen då fattat beslut om att öppna möjligheterna?</textBlock>
  </contentBlock>
  <contentBlock page="0" id="i-47120a586a484ab4">
    <textBlock id="i-f6ed21365e14419f">Anf. 53  Statsrådet ULF DINKELSPIEL</textBlock>
    <textBlock id="i-f566a9ab9142fbdb">(m):</textBlock>
  </contentBlock>
  <contentBlock page="0" id="i-77b7718899e1cd71">
    <textBlock id="i-ae53b9319eebb119">Fru talman! Jag kan konstatera att Ingela</textBlock>
    <textBlock id="i-57eae62c3f83bb94">Mårtenssons grundläggande bedömning av vad som sker på Östra Timor skiljer sig från min bedömning, som också grundar sig på andra insiktsfulla bedömares. Det finns många tecken på att utvecklingen går mot det bättre. Det finns nu en dialog, utvecklingen är fredlig, vissa trupper dras tillbaka, dialogen mellan Indonesien och Portugal under ledning av FN:s generalsekreterare har intensifierats och det finns ökade inslag av realism kring dessa frågor. Detta visar sig också genom att</textBlock>
    <textBlock id="i-8446544437b5ce73">Indonesien i den internationella dialogen uppenbart visar en större känslighet inför dessa frågor.</textBlock>
  </contentBlock>
  <contentBlock page="0" id="i-926870cc7ad84ba9">
    <textBlock id="i-a59f769d173d40d2">Som jag tidigare sagt kan jag inte kommentera hanteringen av enskilda ärenden, men jag kan bekräfta att beslut har fattats sedan vi i maj debatterade denna fråga här i kammaren.</textBlock>
  </contentBlock>
  <contentBlock page="0" id="i-93d9142c35534987">
    <textBlock id="i-ce78cd1464fdf434">Anf. 54  INGELA MÅRTENSSON (fp):</textBlock>
  </contentBlock>
  <contentBlock page="0" id="i-b80877ba08d33b87">
    <textBlock id="i-14620ba7305888b5">Fru talman! Tidpunkten för den ändrade bedömningen kan väl inte vara hemlig. Den frågan måste väl statsrådet kunna besvara. Jag fick nu höra att bedömningen ändrades efter den debatt som jag tror ägde rum den 7 maj, om jag inte missminner mig. Jag vill veta när den ändrade bedömningen gjordes, eftersom det i alla fall är fråga om en kursändring.</textBlock>
  </contentBlock>
  <contentBlock page="0" id="i-373ce88b1cfe1fad">
    <textBlock id="i-f4de7fc438d02d24">Anf. 55  Statsrådet ULF DINKELSPIEL</textBlock>
    <textBlock id="i-d2fe3850e907ba48">(m):</textBlock>
  </contentBlock>
  <contentBlock page="0" id="i-26f5df9ebb836c95">
    <textBlock id="i-9ac7d2d45ecd5757">Fru talman! Den grundläggande bedömningen att utvecklingen går till det bättre gjordes i maj vid den debatt som jag hade med Ingela Mårtensson. Vi hade då, precis som nu, olika uppfattning om utvecklingen.</textBlock>
  </contentBlock>
  <contentBlock page="0" id="i-fac01fdc669e3c29">
    <textBlock id="i-040ee4badca4e569">När det gäller avgöranden i enskilda fall grundar sig bedömningarna på det enskilda exportärendet, vare sig det är fråga om förhandsbesked eller exporttillstånd. Det är alltså icke fråga om omläggningar i kursen, utan bedömningar i enskilda fall om hur man skall ställa sig. Så har skett i fallen i Indonesien också.</textBlock>
  </contentBlock>
  <contentBlock page="0" id="i-6628c7817e9b3890">
    <textBlock id="i-603d0c0f28faf2bd">Överläggningen var härmed avslutad.</textBlock>
  </contentBlock>
  <contentBlock page="0" id="i-bd7e1956b39c6733">
    <textBlock id="i-c353cdba28a7667f">18 §  Svar på fråga 1993/94:15 om rätt att behålla högskoleplats under värnpliktstjänstgöring</textBlock>
  </contentBlock>
  <contentBlock page="0" id="i-a533bc1fa28cc0eb">
    <textBlock id="i-32c84350bdcf3020">Anf. 56  Utbildningsminister PER UNCKEL</textBlock>
    <textBlock id="i-fa7e1866ee43e1e6">(m):</textBlock>
  </contentBlock>
  <contentBlock page="0" id="i-385dc77cabc5967b">
    <textBlock id="i-d70be16f77045d71">Fru talman! Göthe Knutson har frågat mig om vilka åtgärder jag är beredd att vidta för att den som blivit uttagen till värnpliktstjänstgöring skall få behålla sin högskoleplats.</textBlock>
  </contentBlock>
  <contentBlock page="0" id="i-1a3704586e430ad8">
    <textBlock id="i-84a14501c6a75f46">Enligt den nya högskoleförordning som gäller fr.o.m. den 1 juli 1993 är det universiteten och högskolorna som ansvarar för antagning av studenter. Det innebär att varje universitet och högskola själv beslutar om en student som antagits till utbildning får behålla sin plats till dess att han fullgjort sin värnpliktstjänstgöring eller ej.</textBlock>
  </contentBlock>
  <contentBlock page="0" id="i-b5a2596cd458e76c">
    <textBlock id="i-268f7019e2b3878e">Flera universitet och högskolor är i dag generösa när det gäller att låta studenterna behålla sin plats.</textBlock>
    <textBlock id="i-e18f46b197cabe28">Vid Handelshögskolan i Stockholm och vid</textBlock>
    <textBlock id="i-26c3c2f00dbc2555">Uppsala universitet tillämpar man i dag den regeln att de studenter som vid ansökningstillfället inte fått besked om att de tagits ut till värnpliktstjänstgöring får behålla den plats de antagits till.</textBlock>
  </contentBlock>
  <contentBlock page="0" id="i-5e9d9ab855269a2a">
    <textBlock id="i-63057501fcc09c5e">Jag är emellertid medveten om att det på andra håll är ett problem för såväl studenter som för de militära myndigheterna att någon plats inte kan garanteras dem som inkallats. Jag har därför diskuterat frågan med försvarsministern som meddelat att en arbetsgrupp hos Överbefälhavaren bl.a. behandlar denna fråga. Gruppen har varit i kontakt med flera universitet och högskolor som visat en positiv inställning.</textBlock>
  </contentBlock>
  <contentBlock page="0" id="i-4dc1413f399932f7">
    <textBlock id="i-d626c0e9662dac53">Jag har också erfarit att det bland universitetens och högskolornas rektorer pågår diskussioner om att på frivillig väg komma överens om en positiv lösning av problemet. Jag utgår från att en sådan lösning skall gå att finna utan att regeringen behöver inskrida med ett direkt påbud.</textBlock>
  </contentBlock>
  <contentBlock page="0" id="i-0f56782802e08440">
    <textBlock id="i-236ea978235eae72">Jag vill betona det faktum att värnplikten är just en plikt som den enskilde själv har begränsade möjligheter att påverka. Jag anser det naturligt att universiteten och högskolorna tar hänsyn till detta.</textBlock>
  </contentBlock>
  <contentBlock page="0" id="i-0f9437e029e5a89b">
    <textBlock id="i-a89153a9011e28f6">Anf. 57  GÖTHE KNUTSON (m):</textBlock>
  </contentBlock>
  <contentBlock page="0" id="i-a05ecbf0b97bb00e">
    <textBlock id="i-f685b28f119083df">Fru talman! Jag tackar utbildningsministern för svaret. Jag vill betona att icke mindre än nära 4 000</textBlock>
    <textBlock id="i-8ba468107c762b0d">unga, värnpliktiga män har begärt anstånd under det senaste året -- det är ett ganska stort tal -- och att detta är en rättvisefråga.</textBlock>
  </contentBlock>
  <contentBlock page="0" id="i-156f96ad74637cd5">
    <textBlock id="i-ed0133c512893ed4">Jag citerar en bit av sista stycket på första sidan i utbildningsministerns svar: ''Jag är emellertid medveten om att det på andra håll är ett problem för såväl studenter som för de militära myndigheterna att någon plats inte kan garanteras dem som inkallats.'' Ja, det är ett problem.</textBlock>
  </contentBlock>
  <contentBlock page="0" id="i-3909f46188cbfa95">
    <textBlock id="i-3c25049160f00db6">Utbildningsministern sade, och det är jag glad över, att han utgår ifrån att en lösning skall gå att finna utan att regeringen behöver inskrida med ett direkt påbud. Han hänvisade då till rektorernas samtal.</textBlock>
    <textBlock id="i-d8f958fd49f06200">Men skulle det vara så illa med ett påbud? Det handlar ju om att göra undantag från en pliktlag.</textBlock>
  </contentBlock>
  <contentBlock page="0" id="i-076fe303b4006975">
    <textBlock id="i-c990b4b88df1902e">Det är en fråga som jag vill ställa till utbildningsministern här och nu: Är det så illa med ett påbud i det här fallet?</textBlock>
  </contentBlock>
  <contentBlock page="0" id="i-7f631caa7760338d">
    <textBlock id="i-64bf40d4cd4b79da">Anf. 58  Utbildningsminister PER UNCKEL</textBlock>
    <textBlock id="i-5d9ab0c1692932f8">(m):</textBlock>
  </contentBlock>
  <contentBlock page="0" id="i-5b8c5d28bac94e46">
    <textBlock id="i-ae2219610d51d392">Fru talman! Skälet till att jag i det längsta vill undvika direkta påbud för universiteten och högskolorna, också när frågan gäller hanteringen av en pliktlag som värnplikten, är att vi för bara en kort tid sedan i denna kammare beslutade att universiteten och högskolorna hädanefter själva skall ha ansvaret för den egna antagningen.</textBlock>
  </contentBlock>
  <contentBlock page="0" id="i-d341a8e6d06667c9">
    <textBlock id="i-874f77341b2cfaee">Att nu säga att de icke är kapabla att hantera något som jag tycker att de borde kunna klara, nämligen att ta vederbörlig hänsyn till värnplikten, skulle vara att underkänna deras självständighet och möjligheter till ansvarstagande innan detta har satts på prov på allvar.</textBlock>
  </contentBlock>
  <contentBlock page="0" id="i-27b6b18b32aacd6e">
    <textBlock id="i-a6f70cb0162286f1">Jag föredrar alltså att universitet och högskolor själva inser vilket ansvar de har som utbildningsinstitutioner i förhållande till värnplikten, och att de hittar lösningar som är gagneliga för de värnpliktiga och försvaret samt möjliga att hantera för den enskilda högskolan. Det är det första skälet -- respekten för att högskolorna faktiskt har ansvaret för den egna antagningen.</textBlock>
  </contentBlock>
  <contentBlock page="0" id="i-19dc5bb10960fd4d">
    <textBlock id="i-8c4f303c312dd446">Det andra skälet är att jag tror att lösningarna kan komma att se litet olika ut beroende på vilken högskola och vilket universitet, respektive vilken typ av värnpliktiga det handlar om. Erfarenheten av sådana situationer talar för att det är bättre att de direkt berörda gör upp om sina system, snarare än att regering och riksdag bestämmer ett system för alla.</textBlock>
  </contentBlock>
  <contentBlock page="0" id="i-66421f2c5abd8413">
    <textBlock id="i-ebb4179c046a3cc8">Anf. 59  GÖTHE KNUTSON (m):</textBlock>
  </contentBlock>
  <contentBlock page="0" id="i-3da18535a7245f32">
    <textBlock id="i-f2e821064f577a05">Fru talman! Jag tackar för det kompletterande svaret. Jag tycker, precis som utbildningsministern, att universitet och högskolor borde vara kompetenta att klara av det här. Men det finns en oro hos mig -- och jag tror att den delas av många --</textBlock>
    <textBlock id="i-ab865fee33e6f8f0">för att det kan råda en senfärdighet hos de olika högskolorna och universiteten.</textBlock>
  </contentBlock>
  <contentBlock page="0" id="i-657baa168e112a75">
    <textBlock id="i-120a40ac7e2b069f">Med begränsad taletid har jag här inte tillfälle att ge något exempel. Men det har i många fall visat sig att den unge värnpliktige, som är uttagen till tjänstgöring samtidigt som han får en högskoleplats, får vänta till det yttersta. Han kommer så en eller två dagar för sent med sin anhållan, och då är det ''kört'', för att uttrycka det med slang som vi gör ibland.</textBlock>
  </contentBlock>
  <contentBlock page="0" id="i-dba816e483edf656">
    <textBlock id="i-16d590c47cf6c662">Det är utomordentligt angeläget att det blir ett regelverk på detta område. Jag hoppas att rektorerna kan klara det. Har ministern någon kommentar till detta?</textBlock>
  </contentBlock>
  <contentBlock page="0" id="i-731d7ad8d84791ce">
    <textBlock id="i-9357b1c3b01f0bdd">Anf. 60  Utbildningsminister PER UNCKEL</textBlock>
    <textBlock id="i-b922dc78205837d9">(m):</textBlock>
  </contentBlock>
  <contentBlock page="0" id="i-9eb6e059892a1a3c">
    <textBlock id="i-9b300731114b4f23">Fru talman! Jag har i beskrivningen ingen annan uppfattning än Göthe Knutson. Jag har heller ingen annan uppfattning än Göthe Knutson om hur det bör se ut i verkligheten efter det att denna fråga har fått en ändamålsenlig lösning.</textBlock>
  </contentBlock>
  <contentBlock page="0" id="i-95330bfb7ab6b160">
    <textBlock id="i-2195ad23573e1a40">Möjligen ligger skillnaden mellan oss för stunden i att jag vill uppmana högskolor och universitet att lösa denna fråga på ett gagneligt sätt, och jag hoppas att de skall kunna göra detta utan att regering och riksdag tvingas till ett direkt påbud.</textBlock>
  </contentBlock>
  <contentBlock page="0" id="i-a2a340d627097061">
    <textBlock id="i-7d95797e0a2cf154">Den formulering jag använde i mitt svar, fru talman, har naturligvis den innebörden att om det skulle visa sig att ansvaret inte kan hanteras på det decentraliserade sätt jag hoppas, så kan regering och riksdag tvingas ta över ansvaret i stället.</textBlock>
  </contentBlock>
  <contentBlock page="0" id="i-8937bdddd3155043">
    <textBlock id="i-48ce2f443d730506">Anf. 61  GÖTHE KNUTSON (m):</textBlock>
  </contentBlock>
  <contentBlock page="0" id="i-6c9e1e82aff4db22">
    <textBlock id="i-ed361832e5c29427">Fru talman! Jag tackar för att jag också får tillfälle att säga att det var ett utomordentligt budskap som utbildningministern nu gav med direkt adress till högskolor och universitet. Tack!</textBlock>
  </contentBlock>
  <contentBlock page="0" id="i-dca3c3d46fd46052">
    <textBlock id="i-03095666fe51346d">Överläggningen var härmed avslutad.</textBlock>
  </contentBlock>
  <contentBlock page="0" id="i-b273ac4e8f6b483f">
    <textBlock id="i-e83bff988466d843">19 §  Svar på fråga 1993/94:27 om åtgärder för att minska statliga myndigheters lokalkostnader</textBlock>
  </contentBlock>
  <contentBlock page="0" id="i-ca68739433dc9feb">
    <textBlock id="i-adfdbccbe87b1547">Anf. 62  Finansminister ANNE WIBBLE</textBlock>
    <textBlock id="i-fdfc9b47489039b5">(fp):</textBlock>
  </contentBlock>
  <contentBlock page="0" id="i-a7a8ea67049a889c">
    <textBlock id="i-738d0538aecc254c">Fru talman! Alf Wennerfors har frågat mig vilka åtgärder jag ämnar vidta för att Skolverket och eventuellt andra statliga myndigheter skall minska sina lokalkostnader.</textBlock>
  </contentBlock>
  <contentBlock page="0" id="i-b5c5897ba0436ac9">
    <textBlock id="i-0478893f9b87fe9c">När Skolverket under våren 1991 sökte nya lokaler för sin verksamhet fick verket ett antal erbjudanden av Byggnadsstyrelsen. Skolverket ansåg sig inte kunna acceptera dessa utan valde senare andra, dyrare lokaler. Skälet till att</textBlock>
    <textBlock id="i-e5a27d46e1c6b540">Skolverket valde de dyrare lokalerna var att de var möblerade och färdiginredda, vilket inte var fallet med lokalerna i Byggnadsstyrelsens erbjudande.</textBlock>
    <textBlock id="i-e3bfd8271d22e480">En merkostnad för inredning och möblering hade uppstått om Skolverket accepterat de av</textBlock>
    <textBlock id="i-36702693872dc501">Byggnadsstyrelsen erbjudna lokalerna. I dag finns ett större utbud av lokaler till lägre kostnad än som var fallet när beslutet fattades. Enligt uppgift är också Skolverket ytterst uppmärksamt på kostnadsutvecklingen för sin verksamhet och söker rationalisera sitt lokalinnehav. Skolverket har nyligen omförhandlat och tecknat ett nytt hyreskontrakt på tre år, som innebär att verket har reducerat sina hyreskostnader med ca 50 %.</textBlock>
  </contentBlock>
  <contentBlock page="0" id="i-e0875974de2c448e">
    <textBlock id="i-5862df0fc7a1c525">För nästan samtliga statliga myndigheter gäller numera att resurser anvisas på ramanslag. Inom denna ram har myndigheterna ansvar och befogenheter att besluta om samtliga resursslag, således även för lokalkostnader.</textBlock>
    <textBlock id="i-cebfa7d2db132733">Byggnadsstyrelsens monopol har avskaffats, och myndigheterna beslutar själva om sin lokalförsörjning.</textBlock>
  </contentBlock>
  <contentBlock page="0" id="i-cdf9d2813fbaef92">
    <textBlock id="i-52770da3b92bcc98">Statsmakternas mål- och resultatstyrning innebär bl.a. att regeringen följer upp och utvärderar myndigheternas verksamhet. Vart tredje år sker normalt en fördjupad prövning, då uppnådda resultat vägs mot insatta resurser. I detta sammanhang kommer även lokalkostnadernas andel av myndigheternas budget att analyseras.</textBlock>
  </contentBlock>
  <contentBlock page="0" id="i-995ec8843479740c">
    <textBlock id="i-4f5dab6f820313bd">Mot denna bakgrund finner jag ingen anledning att vidta några generella åtgärder i frågan.</textBlock>
  </contentBlock>
  <contentBlock page="0" id="i-1a5a94b7c4785a85">
    <textBlock id="i-cef3750676a3bd4b">Anf. 63  ALF WENNERFORS (m):</textBlock>
  </contentBlock>
  <contentBlock page="0" id="i-0e168bd9d47ecc61">
    <textBlock id="i-d67f3156f8e7a42c">Fru talman! Jag ber att få tacka finansministern för svaret.</textBlock>
  </contentBlock>
  <contentBlock page="0" id="i-e993bc74f85e9ba8">
    <textBlock id="i-93b392bfbf6661b9">När Skolöverstyrelsen skulle förändras till</textBlock>
    <textBlock id="i-5d739587ba5d6bf2">Skolverket var det fråga om en minskning av personal från 750 till 230 personer. Då kunde man mycket väl ha varit kvar i Garnisonen, där man var tidigare. Det hade blivit en hyra på 6,7 miljoner.</textBlock>
    <textBlock id="i-3b1417417597a7b9">Men Skolverket ville flytta. Det fanns då andra förslag, nämligen lokaler i Kista för 4,0 miljoner om året och i Lysbomben vid Västerbroplan för 4,4</textBlock>
    <textBlock id="i-754f19c327aec5b1">miljoner. Det fanns alltså gott om anbud redan då.</textBlock>
    <textBlock id="i-3fe9f5230b546dee">I dag finns det ännu fler bud på billiga lokaler.</textBlock>
  </contentBlock>
  <contentBlock page="0" id="i-4968974d36702566">
    <textBlock id="i-e0b9d72a3fa4156d">Jag tycker faktiskt att det som Skolverket gjorde är ett exempel på dålig hushållning med statliga medel. Vi skall ändå komma ihåg -- det vet finansministern mycket bättre än jag -- att var tredje krona av de här pengarna måste lånas.</textBlock>
  </contentBlock>
  <contentBlock page="0" id="i-7a8a78fd2f61323d">
    <textBlock id="i-2a7f179686c55bca">I svaret står det att skälet var inredningen och möblemanget. Det argumentet gäller faktiskt bara</textBlock>
    <textBlock id="i-33635375186fb897">Kistalokalen, inte -- i varje fall inte i samma utsträckning -- de övriga lokalerna.</textBlock>
  </contentBlock>
  <contentBlock page="0" id="i-7f54a2bf2f96fbb7">
    <textBlock id="i-a3f5e4aac4202054">Man häpnar när man får höra att Skolverket menar att ett gammalt arbetssätt satt i väggarna, och nu skulle man ju arbeta på ett nytt sätt -- det har faktiskt chefen själv sagt till mig.</textBlock>
  </contentBlock>
  <contentBlock page="0" id="i-f81e939b051498e5">
    <textBlock id="i-1bdc076abb22e52e">Ett annat lika konstigt skäl var att man behövde små sammanträdesrum för det nya arbetssättet.</textBlock>
    <textBlock id="i-2b59cccf0d162067">Små sammanträdesrum kan man väl hitta i så gott som alla lokaler!</textBlock>
  </contentBlock>
  <contentBlock page="0" id="i-90b944b137634118">
    <textBlock id="i-9a754ebf4fd89eec">Ett märkligt argument är det också att man inte ville sitta tillsammans med de människor som inte kunde få plats i det nya Skolverket -- det skulle vara ytterligare en påfrestning för dem. Tänk om det skulle vara en allmän princip vid rationalisering av enskilda företag och offentliga arbetsplatser i</textBlock>
    <textBlock id="i-8230c21767436127">Sverige!</textBlock>
  </contentBlock>
  <contentBlock page="0" id="i-afe10776c108a583">
    <textBlock id="i-36c0ac89687bde35">Jag tycker att det här är ett dåligt exempel på hur man sköter pengar i den offentliga sektorn.</textBlock>
  </contentBlock>
  <contentBlock page="0" id="i-d515a07064ea9e6d">
    <textBlock id="i-14e7b0370ed99a9b">I slutet av svaret talade finansministern om måloch resultatstyrning. Jag skulle vilja fråga: Innebär detta att det totala anslaget för Skolverket kan minskas när den här treårsperioden går ut -- för att man skall få verket att skaffa andra lokaler?</textBlock>
  </contentBlock>
  <contentBlock page="0" id="i-7481f2060a7c06e9">
    <textBlock id="i-fe44a9b992998ad4">Anf. 64  Finansminister ANNE WIBBLE</textBlock>
    <textBlock id="i-20ea81bf48c7498f">(fp):</textBlock>
  </contentBlock>
  <contentBlock page="0" id="i-b29dcac29126b3d6">
    <textBlock id="i-48328849353a8880">Fru talman! Alf Wennerfors har utgjutit sig över det som han ser som brister i upphandlingen och över beslut som fattades våren 1991. För tydlighetens skull kan det noteras att detta skedde före min tid i</textBlock>
    <textBlock id="i-ecf30072be7f011b">Finansdepartementet.</textBlock>
  </contentBlock>
  <contentBlock page="0" id="i-bbb8db95cdc2ffa8">
    <textBlock id="i-5e8a869803d6902d">Det väsentliga nu är att Skolverket har omförhandlat. Uppenbarligen har man mera bekymrat sig om kostnaderna för lokaler, samtidigt som man har ingått ett nytt huvudkontrakt med väsentligt lägre -- faktiskt halverade --</textBlock>
    <textBlock id="i-d2c3f109e26cbd2a">hyreskostnader.</textBlock>
  </contentBlock>
  <contentBlock page="0" id="i-b8a37f104cf657c5">
    <textBlock id="i-d51f0c8bca10d3c7">Avslutningsvis ställde Alf Wennerfors en fråga om huruvida anslaget kan komma att minska framöver.</textBlock>
    <textBlock id="i-04443007719c1272">Det är ju beroende av den uppföljning och utvärdering av hur väl man inom Skolverket, liksom inom andra myndigheter, uppfyller de mål som regering och riksdag beslutar om. Det finns självfallet alla möjligheter att både öka och minska anslagen eller låta dem vara oförändrade, beroende vad de fördjupade prövningarna vart tredje år ger för resultat.</textBlock>
  </contentBlock>
  <contentBlock page="0" id="i-57cc75ee9d701fd1">
    <textBlock id="i-e49283153cfe862e">Anf. 65  ALF WENNERFORS (m):</textBlock>
  </contentBlock>
  <contentBlock page="0" id="i-5517b03e21218240">
    <textBlock id="i-80e71903872bb19b">Fru talman! När det gäller omförhandlingen och de</textBlock>
    <textBlock id="i-64c4d901c2ea51c2">50 procenten ifrågasätter jag för det första om det är särskilt mycket.</textBlock>
  </contentBlock>
  <contentBlock page="0" id="i-7f89fbeeb3a505b7">
    <textBlock id="i-b81cd401e5723a2f">För det andra: Om man hade varit belägen i en annan lokal, t.ex. i Kistalokalen som kostade 4</textBlock>
    <textBlock id="i-3c513ec185dc6407">miljoner, och skulle ha omförhandlat kostnaderna för denna, hade hyran kanske blivit ännu lägre. När det kommer till kritan tycker jag att det är onödigt att ett centralt verk är beläget på Kungsgatan 53</textBlock>
    <textBlock id="i-1b486402c8893c54">mitt i Stockholm. Det är faktiskt inte nödvändigt.</textBlock>
    <textBlock id="i-b6c9bbc0b36814cb">Man kan vara inhyst utanför sta'n.</textBlock>
  </contentBlock>
  <contentBlock page="0" id="i-0237d5901c776fab">
    <textBlock id="i-15bd40ceb03e0762">Dessutom är personalen väldigt mycket ute och reser. Hälften av personalen finns ju inom den regionala apparaten. Således är inte detta ett särskilt starkt argument.</textBlock>
  </contentBlock>
  <contentBlock page="0" id="i-b136f995b5704ef3">
    <textBlock id="i-ef84bcb0e406afec">Finns det andra myndigheter som verkar under samma förhållanden? Känner finansministern till någonting om det?</textBlock>
  </contentBlock>
  <contentBlock page="0" id="i-b482f5ee8d75644e">
    <textBlock id="i-2d50d577425b478f">Anf. 66  Finansminister ANNE WIBBLE</textBlock>
    <textBlock id="i-3e3578f78158d41f">(fp):</textBlock>
  </contentBlock>
  <contentBlock page="0" id="i-131bc4778fa02ae2">
    <textBlock id="i-1ea9cb9daad29f24">Fru talman! Jag vill bara tala om att det för att säkerställa att pengar används på ett effektivt sätt alltid sker en prövning av vad de används till. Vi har nu gått ifrån den ordningen där regering och riksdag bestämde över varje enskild del i de pengar som anslogs till centrala myndigheter. I stället använder vi oss nu av en ramstyrning eller finansiell styrning. Det innebär att vi bedömer att man på de enskilda myndigheterna -- med en viss summa pengar och ett visst bestämt mål -- i allmänhet är mer kapabel än vi politiker är när det gäller att veta hur verksamheten skall utföras och hur målet skall uppnås.</textBlock>
  </contentBlock>
  <contentBlock page="0" id="i-860ff0538f1ed7d7">
    <textBlock id="i-4bdc633d9481a08d">Sedan görs en utvärdering om huruvida målet har uppnåtts bra eller ej. Vi går naturligtvis också in och ser på hur man har använt de pengar som man har fått. Vi bedömer också om pengarna skulle kunna ha använts effektivare. I det sammanhanget ingår det självfallet att vi ser på lokalkostnaden.</textBlock>
    <textBlock id="i-f14afe48e6feb856">Det gör vi successivt beträffande alla myndigheter.</textBlock>
  </contentBlock>
  <contentBlock page="0" id="i-aa6a5584c3276737">
    <textBlock id="i-e74f33a5606a1371">Anf. 67  ALF WENNERFORS (m):</textBlock>
  </contentBlock>
  <contentBlock page="0" id="i-fe5285a3e58a4cea">
    <textBlock id="i-d40306f82b04d9b1">Fru talman! Avslutningsvis vill jag säga att det senaste som finansministern sade låter väldigt positivt. Det borde på sikt innebära att man pressar ned lokalkostnaderna för offentliga verk över huvud taget.</textBlock>
  </contentBlock>
  <contentBlock page="0" id="i-fdb0ada843984ae5">
    <textBlock id="i-b97e9bcc4e9d79c4">För övrigt är det självfallet bra att Skolverket har omförhandlat och fått ned sina lokalkostnader.</textBlock>
    <textBlock id="i-cac56cbb27acf3b3">Slutligen hoppas jag att den här debatten skall ge ett litet eko ute bland de statliga verken.</textBlock>
  </contentBlock>
  <contentBlock page="0" id="i-379019d7038d57f3">
    <textBlock id="i-c5ddd612e9b4e34e">Överläggningen var härmed avslutad.</textBlock>
  </contentBlock>
  <contentBlock page="0" id="i-8f853262b77b8c06">
    <textBlock id="i-5080b90b30fa5cd3"/>
    <textBlock id="i-029a916e74a73f70">20 §  Svar på fråga 1993/94:12 om kontrollen av sökande till hemvärnet</textBlock>
  </contentBlock>
  <contentBlock page="0" id="i-30c8b922a9b1f56a">
    <textBlock id="i-46ac4daa1cc5fa25">Anf. 68  Försvarsminister ANDERS BJÖRCK</textBlock>
    <textBlock id="i-cd165d386f51b8a7">(m):</textBlock>
  </contentBlock>
  <contentBlock page="0" id="i-24135ce0c54f1c31">
    <textBlock id="i-0f22ae2c25faba70">Fru talman! Göthe Knutson har frågat mig vilka åtgärder som jag har vidtagit för att kontrollen av sökande till hemvärnet skall bli heltäckande.</textBlock>
  </contentBlock>
  <contentBlock page="0" id="i-96fc92c1078e5daf">
    <textBlock id="i-4b426134de22edd2">Enligt hemvärnskungörelsen (1970:304) skall den som antas som hemvärnsman ha nöjaktiga förutsättningar för tjänstgöringen. För den prövningen får man bl.a. göra personalkontroll enligt personalkontrollkungörelsen (1969:446).</textBlock>
  </contentBlock>
  <contentBlock page="0" id="i-3be2ec46a0f45a02">
    <textBlock id="i-09d306f6bf39c3d3">Vid en personalkontroll framkommer det om den kontrollerade har dömts eller är misstänkt för vissa brott. Bestämmelserna har nyligen ändrats (SFS</textBlock>
    <textBlock id="i-79025656b6656465">1993:984). Fr.o.m. den 1 oktober 1993 gäller således vid all personalkontroll att uppgift får lämnas ut ur polisregistret om att den kontrollerade dömts för bl.a. brott mot liv och hälsa, såsom mord, dråp och misshandel.</textBlock>
  </contentBlock>
  <contentBlock page="0" id="i-a572c5907b4828d4">
    <textBlock id="i-08a31bd62fab7381">I ärende om antagning av hemvärnsman skall enligt</textBlock>
    <textBlock id="i-8370d470ec107515">28 § hemvärnskungörelsen hemortskommun lämnas tillfälle att yttra sig. Därvid kan uppgifter framkomma som visar att en person av andra skäl, t.ex. psykisk sjukdom, är olämplig som hemvärnsman. Är kommunens yttrande avstyrkande, får antagande inte ske utan att frågan underställs rikshemvärnschefen, som avgör ärendet efter samråd med länsstyrelsen.</textBlock>
  </contentBlock>
  <contentBlock page="0" id="i-646c30b93af28ebe">
    <textBlock id="i-a1bd535781842e42">Det är utomordentligt viktigt att man gör en noggrann kontroll av en person som skall antas som hemvärnsman utan att för den skull åsidosätta den enskildes intresse av integritet och rättssäkerhet.</textBlock>
    <textBlock id="i-ffe8e4256f8c5a1f">De nya reglerna i personalkontrollkungörelsen bör i hög grad kunna bidra till en mer effektiv personalkontroll.</textBlock>
  </contentBlock>
  <contentBlock page="0" id="i-669714ac477325d6">
    <textBlock id="i-1982bd3a7327b7d8">En utredning om översyn av personalkontrollförfarandet har nyligen tillsatts.</textBlock>
    <textBlock id="i-6704d44cc2c65711">Utredningen skall enligt sina direktiv (dir. 1993:81)</textBlock>
    <textBlock id="i-6198d1b4d4091eef">bl.a. undersöka möjligheterna att ytterligare öka personalkontrollens effektivitet. Resultatet av utredningens överväganden kan leda till att vi får en ännu mer fullgod kontroll av den som vill bli hemvärnsman.</textBlock>
  </contentBlock>
  <contentBlock page="0" id="i-083dce5dd42edc4c">
    <textBlock id="i-a9e1a0e82aea8e57">Anf. 69  GÖTHE KNUTSON (m):</textBlock>
  </contentBlock>
  <contentBlock page="0" id="i-b01a748beff11059">
    <textBlock id="i-d09f078ecbf9018c">Fru talman! Jag tackar försvarsministern för svaret.</textBlock>
  </contentBlock>
  <contentBlock page="0" id="i-8aac7a02a3d74e32">
    <textBlock id="i-07700ce18a00e6b4">Jag, som så många andra, anser att hemvärnet har en utomordentligt stor betydelse. Själva poängen med hemvärnet är ju att det är snabbt mobiliserbart. Det väsentligaste är då att man förvarar vapnen hemma, vilket jag aldrig kommer att ifrågasätta.</textBlock>
  </contentBlock>
  <contentBlock page="0" id="i-10c20c400eb35083">
    <textBlock id="i-b7e150d4883e41b8">Bl.a. i tidningen Värnpliktsnytt har vi helt nyligen kunnat läsa vad säkerhetschefen, Hans</textBlock>
    <textBlock id="i-5232787d84b3743c">Fredriksson, vid KA 4 i Göteborg har sagt: ''Våra antagningsmetoder gör att nästan alla kan komma med i hemvärnet. Även mördare och våldtäktsmän''. Sedan följer ett par exempel som tyvärr förekommer alltför ofta -- dem kan man också läsa om i tidningar runt om i landet. Ett exempel är att en hemvärnsman utöver olaga vapeninnehav -- han hade också andra vapen hemma som han inte hade licens för -- också har fällts för misshandel.</textBlock>
  </contentBlock>
  <contentBlock page="0" id="i-f85fd1caeae434f9">
    <textBlock id="i-ef8c69f93934866f">Kommer bestämmelsen den 1 oktober beträffande personalkontroll att vara heltäckande? Gäller detta även psykisk ohälsa? De mest vådliga skottdramerna med hemvärnsmän inblandade har faktiskt gällt just psykiskt sjuka personer.</textBlock>
  </contentBlock>
  <contentBlock page="0" id="i-c343c2d18ca7dfce">
    <textBlock id="i-eebc3c946336fe8e">När det gäller den personalkontrollutredning som försvarsministern hänvisade till, undrar jag: Finns hemvärnet med i det sammanhanget? Det nämns det ingenting om. Det handlar alltså om skyddsklassningen.</textBlock>
  </contentBlock>
  <contentBlock page="0" id="i-e69fe723a031e815">
    <textBlock id="i-68599666168ffd6b">Anf. 70  Försvarsminister ANDERS BJÖRCK</textBlock>
    <textBlock id="i-6766f1dfb2d43ec9">(m):</textBlock>
  </contentBlock>
  <contentBlock page="0" id="i-bdf240a06ca47bf8">
    <textBlock id="i-db8e9d8e06e334bd">Fru talman! Det är alldeles självklart av största vikt att man inte kan antas som hemvärnsman, om man har begått brott av ett sådant slag att det kan antas komma att påverka lämpligheten. Det finns närmare 100 000 personer i dag inom det svenska hemvärnet. Hur noggrant ett system än byggs upp, kan det självfallet här lika litet som någon annanstans i vårt samhället utfärdas någon absolut garanti. Men strävan skall naturligtvis vara att agnarna sållas från vetet.</textBlock>
  </contentBlock>
  <contentBlock page="0" id="i-4ffdd16e696c725b">
    <textBlock id="i-8594d53b05be1ff1">Nu har det alltså genomförts en förändring den 1</textBlock>
    <textBlock id="i-438c5bc839534596">oktober -- jag förmodar att Göthe Knutson noga har tagit del av denna -- genom vilken det föreskrivs vilka som får företa personalkontroll och näst sist i ledet finns Överbefälhavaren. Han är ytterst ansvarig i dessa sammanhang.</textBlock>
  </contentBlock>
  <contentBlock page="0" id="i-0da18da9359e30ec">
    <textBlock id="i-15daee420449724c">En del personer kommer man naturligtvis inte åt med personalkontroll. Det kan vara personer som visar sig ha ett oförvitligt liv och leverne bakom sig, men som av olika skäl dess värre under sin tjänstgöring begår handlingar som man rimligtvis inte kan upptäcka vid en personalkontroll. Ibland kan man möjligtvis komma åt sådant genom att befäl och kamrater iakttar en extra noggrannhet och för vidare det som kan föranleda misstankar.</textBlock>
  </contentBlock>
  <contentBlock page="0" id="i-5013b6acda563f0f">
    <textBlock id="i-b55d0531aeb47d3e">Anf. 71  GÖTHE KNUTSON (m):</textBlock>
  </contentBlock>
  <contentBlock page="0" id="i-410f71b73a60cc82">
    <textBlock id="i-1c61839066a20307">Fru talman! Jag tackar försvarsministern för detta mycket utförliga kompletterande svar. Jag förstår att försvarsministern vill och kommer att göra sitt bästa för att förhindra att sådana här otrevliga händelser inträffar i fortsättningen. Vad jag fortfrande inte har fått klarhet i är huruvida psykisk ohälsa kommer att kunna kotrolleras i fortsättningen, alltså även efter den 1 oktober.</textBlock>
  </contentBlock>
  <contentBlock page="0" id="i-f9df16d9a8a01668">
    <textBlock id="i-57b7da4e6597250b">Får jag samtidigt ta tillfället i akt och nämna att det är olika i de olika områdena i vårt land.</textBlock>
    <textBlock id="i-1764c6b0fdf1c6ce">Hemvärnschefen i Säffle besöker personligen var och en som söker till hemvärnet i dennes hem och får en bild av miljön. Han talar med flera människor -- vid den rätt formella handläggningen anges ett namn från någon i kommunen.</textBlock>
  </contentBlock>
  <contentBlock page="0" id="i-7f5a857c9d977142">
    <textBlock id="i-58a57bdb028f9c0c">Jag skulle alltså vilja fråga försvarsministern om han är beredd att gera mera praktiska anvisningar här så att man, likt enligt metoden i Säffle, förhindrar att det kommer vettvillingar in i hemvärnet.</textBlock>
  </contentBlock>
  <contentBlock page="0" id="i-6025bd8e2881f72e">
    <textBlock id="i-01b09501db5c680d">Anf. 72  Försvarsminister ANDERS BJÖRCK</textBlock>
    <textBlock id="i-a472ae0567abf628">(m):</textBlock>
  </contentBlock>
  <contentBlock page="0" id="i-3e38388fe2b92819">
    <textBlock id="i-ebff706abb42d61d">Fru talman! Får jag börja med att påpeka att jag i mitt svar sade att hemortskommunen enligt 28 § i den hemvärnskungörelse som vi i dag har skall lämnas tillfälle att yttra sig. Jag påpekade också att t.ex. sådana saker som psykisk sjukdom då kan komma med i bilden, och man kan gå vidare härvidlag och vidta åtgärder eller göra bedömningar som påverkar antagningen.</textBlock>
  </contentBlock>
  <contentBlock page="0" id="i-d42217dc7af90d2d">
    <textBlock id="i-3860a94dbb9440ce">Jag delar naturligtvis helt Göthe Knutsons uppfattning, att det är utomordentligt bra om man kan tillämpa samma noggrannhet som t.ex. den som redovisas i Säfflefallet. Det är dock så att möjligheterna kan variera, men från min sida finns det ingen tveksamhet: Gör så noggranna kontroller som möjligt.</textBlock>
  </contentBlock>
  <contentBlock page="0" id="i-115f00bfaf064234">
    <textBlock id="i-cbc1bf34784f3b1e">Anf. 73  GÖTHE KNUTSON (m):</textBlock>
  </contentBlock>
  <contentBlock page="0" id="i-ab35087a52b019a7">
    <textBlock id="i-e06bce8563a6ade5">Fru talman! Får jag, efter att ha tackat för det här kompletterande svaret, konstatera att några av de fall som har redovisats i Värnpliktsnytt så att säga är försedda med alla formaliteter. Man har frågat kommunen, och det visar sig då att det här med psykisk ohälsa icke hade kontrollerats.</textBlock>
  </contentBlock>
  <contentBlock page="0" id="i-4d893328b4e98f87">
    <textBlock id="i-7cfc5c42cff357a7">Jag ber inte försvarsministern om något ytterligare svar. Jag konstaterar bara att vi uppenbarligen är helt överens och att man inom hemvärnet kanhända kommer att ha mera informella kontakter med de sökande.</textBlock>
  </contentBlock>
  <contentBlock page="0" id="i-66b6d4c1c1a9f1ab">
    <textBlock id="i-b7b8a0db59538f75">Anf. 74  Försvarsminister ANDERS BJÖRCK</textBlock>
    <textBlock id="i-fd4ddeb45e334c76">(m):</textBlock>
  </contentBlock>
  <contentBlock page="0" id="i-23ff24c2c8b8b316">
    <textBlock id="i-a80f8c755880ffae">Fru talman! Vi är helt överens i fråga om bedömningen. Det får inte förekomma någon slapphet när det gäller att ta itu med eventuella våldstendenser på det här området.</textBlock>
  </contentBlock>
  <contentBlock page="0" id="i-f0f31eb8d074b31a">
    <textBlock id="i-cb5a57610e47e20d">En stor del av den snabba mobiliseringen inom svenska försvaret, om något skulle hända, bygger just på hemvärnets insatser. Det är viktigt att vi också i fortsättningen till hemvärnet kan rekrytera personer som uppfyller de grundläggande krav som måste ställas på människor som får en militär utbildning och som har rätt att förvara vapen hemma. Dess värre kan man lika litet här -- med den stora omfattning som hemvärnet har -- som någon annanstans i det svenska samhället vara hundraprocentigt säker. Min bedömning är emellertid, fru talman, att vi är på god väg när det gäller att skärpa kontrollen i det här avseendet.</textBlock>
  </contentBlock>
  <contentBlock page="0" id="i-3d57cf300558a595">
    <textBlock id="i-5767c59df26af4e3">Överläggningen var härmed avslutad.</textBlock>
  </contentBlock>
  <contentBlock page="0" id="i-164a33caaf71b26d">
    <textBlock id="i-ccd81e25c60639fd">21 §  Svar på fråga 1993/94:19 om konkurrensneutraliteten</textBlock>
  </contentBlock>
  <contentBlock page="0" id="i-5029b656eb3651d8">
    <textBlock id="i-2870b6f5b0c7f309">Anf. 75  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-7108c35438749655">
    <textBlock id="i-ab1eec1b1f826e65">Fru talman! Filip Fridolfsson har frågat mig vilka åtgärder jag är beredd att vidta för att upprätthålla konkurrensneutraliteten mellan kommunala arbeten i egen regi och upphandling av motsvarande mervärdesskattepliktiga tjänster.</textBlock>
    <textBlock id="i-cecdfe98bf52f44c">Frågan har ställts mot bakgrund av ett utredningsförslag om att slopa den nuvarande generella avdragsrätten för mervärdesskatt inom kommunsektorn.</textBlock>
  </contentBlock>
  <contentBlock page="0" id="i-abe4d55c5ca549e9">
    <textBlock id="i-3806f630c1b548e8">Denna generella avdragsrätt för kommuner och landsting infördes den 1 januari 1991 och syftar till att eliminera effekterna av mervärdesskatten vid kommunernas val mellan att utföra ett arbete i egen regi och att upphandla motsvarande tjänst.</textBlock>
    <textBlock id="i-ccf5965bba8797d9">Utredningen (Fi 1992:02) om vissa mervärdesskattefrågor har funnit att systemet har betydande nackdelar. Det har medfört konkurrenssnedvridningar till nackdel för privata företag inom de mervärdesskattefria sektorerna, i första hand inom vård, omsorg och utbildning. Det har vidare gett upphov till en på intet sätt avsedd skatteplanering i kommunerna. Dessutom har statens kostnader för avdragsrätten blivit betydligt större än vad som ursprungligen beräknades.</textBlock>
    <textBlock id="i-64efbece573c62ba">Systemet står inte heller i överensstämmelse med</textBlock>
    <textBlock id="i-40d47efa580a7317">EG:s direktiv på mervärdesskatteområdet.</textBlock>
  </contentBlock>
  <contentBlock page="0" id="i-6755b22378e527c4">
    <textBlock id="i-9cbfb4e5981732be">Utredningen har således föreslagit att den generella avdragsrätten, och vissa andra särskilda bestämmelser som sammanhänger med denna, skall slopas. För att upprätthålla den mervärdesskattemässiga neutraliteten mellan kommunala arbeten i egen regi och upphandling har utredningen också lämnat förslag till en kommunintern metod för konkurrensutjämning.</textBlock>
    <textBlock id="i-85ba0f3c37cff20a">Metoden innebär i korthet att varje kommunal förvaltning eller resultatenhet blir skyldig att i samband med egenregiarbeten belasta sin budget med ett belopp som motsvarar mervärdesskattekostnaden vid upphandling av motsvarande tjänst externt. Som alternativ till detta interna system för konkurrensutjämning har utredningen anvisat ett mer utvecklat system, där kommunen faktiskt också skall betala de belopp som enligt föregående metod endast belastar förvaltningens eller enhetens anslag genom en bokföringsåtgärd. Summan av kommunernas betalningar skall sedan på särskilt sätt återföras till kommunkollektivet.</textBlock>
  </contentBlock>
  <contentBlock page="0" id="i-4b5b5e275b4e3f9f">
    <textBlock id="i-4f4536946ee313f1">Utredningens förslag är för närvarande ute på remiss. Jag delar emellertid till fullo Filip</textBlock>
    <textBlock id="i-76cbfdc1f4357036">Fridolfssons uppfattning att det är viktigt att den pågående utvecklingen av alternativ till offentliga monopol inte avstannar. I avvaktan på resultatet av remissomgången är jag emellertid inte beredd att särskilt förorda någon viss metod för den åsyftade och önskade konkurrensutjämningen.</textBlock>
  </contentBlock>
  <contentBlock page="0" id="i-809651303f862d56">
    <textBlock id="i-be485dbb80a5b056">Anf. 76  FILIP FRIDOLFSSON (m):</textBlock>
  </contentBlock>
  <contentBlock page="0" id="i-784ed21da5476c36">
    <textBlock id="i-372f73465b6809e2">Fru talman! Jag tackar statsrådet för svaret. För varje marknadsinriktad människa -- jag tillhör den kategorin -- skall konkurrensneutralitet gälla mellan offentlig och privat verksamhet. Det här är också en viktig profilfråga för regeringen.</textBlock>
  </contentBlock>
  <contentBlock page="0" id="i-50f631fa41b88421">
    <textBlock id="i-60bf3a6a15e19fa6">I dessa dagar har en utredning föreslagit att kommunernas generella avdragsrätt avseende moms skall slopas. Det är ju bra. Men förslaget har skapat en viss oro -- jag vågar påstå befogad oro --</textBlock>
    <textBlock id="i-bbaa5716e128a133">på marknaden. Därför besvärar jag statsrådet med en fråga.</textBlock>
  </contentBlock>
  <contentBlock page="0" id="i-bd48453504ddd794">
    <textBlock id="i-651e31d2c32c3b6c">I och med att avdragsrätten försvinner finns uppenbarligen risken att kommuner och landsting i egen regi börjar bedriva skattepliktiga mervärdestjänster som transporter och städning, som statsrådet talar om i sitt svar. Därför är det nödvändigt att det skapas neutralitet mellan entreprenad och egenregiverksamhet. Detta är viktigt.</textBlock>
  </contentBlock>
  <contentBlock page="0" id="i-faf8118d746b9bb3">
    <textBlock id="i-4940dc605e208d36">Nu är svaret, för att komma från statsrådet</textBlock>
    <textBlock id="i-7acc9913c0e96f1b">Lundgren, ovanligt försiktigt. I slutraderna i svaret heter det att ''det är viktigt att den pågående utvecklingen av alternativ till offentliga monopol inte avstannar''. Det är bra. Men nu är statsrådet en viktig person i det här sammanhanget och bör precisera sig. Jag vill ge statsrådet en chans till att strama upp svaret genom att ställa en följdfråga:</textBlock>
    <textBlock id="i-ae4a5f37d465999d">Kan statsrådet här och nu lova att regeringsförslaget, när det nu kommer, innehåller sådana förslag att konkurrensneutraliteten garanteras? Ett klart besked på den punkten dämpar oron på marknaden, och privatiseringen kan fortsätta.</textBlock>
  </contentBlock>
  <contentBlock page="0" id="i-29d8c2006c106d72">
    <textBlock id="i-3b27fbe28525dd4f">Anf. 77  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-c954f75ac46b9f0c">
    <textBlock id="i-2214bcf03c6695d7">Fru talman! Svaret på den frågan är, så långt det står i min makt, naturligtvis ja. De problem som vi hade och som delvis löstes tidigare gällde just entreprenad och egenregiverksamhet inom det mervärdesskattepliktiga området. När man införde den generella avdragsrätten ledde det till att den som hade entreprenad och kom externt inne i kommunverksamheten fick likartade konkurrensvillkor med den kommunala egenregiverksamheten. Det innebar samtidigt, när kommunerna fick avdragsrätt, att den som drev en icke-mervärdesskattepliktig verksamhet kom snett ut. Kommunerna fick dra av en del saker för sin vård- och omsorgs- och utbildningsverksamhet som tidigare inte varit avdragsgilla, vilket i sin tur innebar att konkurrensneutralitet på detta viktiga område för alternativ försvann där den fanns.</textBlock>
    <textBlock id="i-137c92936e1d757a">Utredningen har nu haft i uppgift att ta reda på hur man skall kunna hantera detta, och det remissbehandlas.</textBlock>
  </contentBlock>
  <contentBlock page="0" id="i-43d743d2c94ce8ef">
    <textBlock id="i-b46ad242758578d0">I det ursprungliga svaret konstaterar jag att den entreprenad- och egenregiverksamhet som finns såväl inom det mervärdesskattepliktiga området som inom det mervärdesskattefria området skall få konkurrensneutralitet i fortsättningen. Det innebär en förbättrad situation. Till det kommer behovet av att undanröja den kommunala skatteplaneringen.</textBlock>
  </contentBlock>
  <contentBlock page="0" id="i-a94f19a4aeed5241">
    <textBlock id="i-173b2c168be61bdb">Anf. 78  FILIP FRIDOLFSSON (m):</textBlock>
  </contentBlock>
  <contentBlock page="0" id="i-a9de55f252257558">
    <textBlock id="i-88ad6970413327ff">Fru talman! Detta var ett tungt ja, eftersom statsrådet intar den positionen. Det bör lugna de oroliga känslor som finns ute på marknaden. Jag tolkar det som om jag har varit ganska framgångsrik i riksdagen denna eftermiddag, när jag får ett sådant svar. Jag hoppas att pressen vidarebefordrar det svar statsrådet gav på min följdfråga.</textBlock>
  </contentBlock>
  <contentBlock page="0" id="i-a454578f3573d33b">
    <textBlock id="i-93b4824270fd9a00">Anf. 79  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-417e00a54ca38cc1">
    <textBlock id="i-292ca16007759141">Fru talman! I denna och många andra frågor önskar jag Filip Fridolfsson lycka till i fortsättningen.</textBlock>
  </contentBlock>
  <contentBlock page="0" id="i-d7d933930f7b5bac">
    <textBlock id="i-b55584814a88fa4a">Överläggningen var härmed avslutad.</textBlock>
  </contentBlock>
  <contentBlock page="0" id="i-dae6752a13baeb61">
    <textBlock id="i-18ff1b96d684724b">22 §  Svar på fråga 1993/94:28 om ROT-</textBlock>
    <textBlock id="i-c14fb926355531fc">programmet</textBlock>
  </contentBlock>
  <contentBlock page="0" id="i-e7bb013535788a70">
    <textBlock id="i-efb8eeb2b7b7c741">Anf. 80  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-e1e4840915436f8f">
    <textBlock id="i-28eda2994e24bf8a">Fru talman! Oskar Lindkvist har med hänvisning till det ROT-program på bostadsområdet som riksdagen beslutade om i våras frågat mig om jag är beredd att vidta åtgärder så att bostadsrättshavare och hyresgäster ges reella möjligheter att använda sig av ROT-programmet.</textBlock>
  </contentBlock>
  <contentBlock page="0" id="i-b93125e3f56251a1">
    <textBlock id="i-5339f4abe11a102f">Oskar Lindkvist hävdar att den av riksdagen beslutade ordningen skulle innebära svårigheter att få till stånd åtgärder i de enskilda lägenheterna och att en lösning vore att ersätta skattereduktionen med ett bidrag. Slutligen hävdar Oskar Lindkvist att programmet fått väsentligt mindre omfattning än man hade anledning att räkna med och att informationen bör intensifieras.</textBlock>
  </contentBlock>
  <contentBlock page="0" id="i-11a02f47655dbbea">
    <textBlock id="i-a63f0094b9264c7a">Jag vill till att börja med framhålla att det beslut som riksdagen fattat inte innehåller några särskilda restriktioner mot åtgärder i enskilda lägenheter.</textBlock>
    <textBlock id="i-eb44e2f80ced51ac">Bestämmelserna för skattereduktionen är, i likhet med bestämmelserna för räntebidrag och övriga stödformer inom bostadsbyggandet, utformade för att fastighetsägaren skall erhålla stimulansen. De många tidigare regelverk på detta område som</textBlock>
    <textBlock id="i-38b89b478e7d6dce">Oskar Lindkvist medverkat till har inte heller varit utformade för att bidrag skall ges direkt till de boende. Oskar Lindkvist vet mycket väl att värdet av skattereduktionen, i likhet med räntebidragen etc., ändå tillkommer de boende, bostadsrättshavare och hyresgäster, i form av lägre avgifter eller lägre hyror. Därmed föreligger inte skäl att ändra ROT-programmet i detta avseende.</textBlock>
  </contentBlock>
  <contentBlock page="0" id="i-d294e533fd4e8e70">
    <textBlock id="i-773ca7b13f92b547">Slutligen vill jag säga att jag anser att</textBlock>
    <textBlock id="i-40825f94899a10ff">Riksskatteverket har informerat om de bestämmelser som följer av riksdagens beslut på ett utmärkt sätt och kommer säkerligen att fortsätta med det. Jag anser också att den utvärdering av omfattningen som Oskar Lindkvist gör bör anstå bl.a. tills vi sett omfattningen och effekterna av branschens marknadsföring.</textBlock>
  </contentBlock>
  <contentBlock page="0" id="i-74d685f5ce59d4c9">
    <textBlock id="i-84ec89ffc3b08f37">Anf. 81  OSKAR LINDKVIST (s):</textBlock>
  </contentBlock>
  <contentBlock page="0" id="i-52ea9766620ba21b">
    <textBlock id="i-5b920e794344549a">Fru talman! När vi diskuterade med företrädare för regeringen om att genomföra ett ROT-program, kom vi fram till att det skulle skapas ett program som skulle omfatta drygt 30 000 nya jobb. De jobben har endast sporadiskt kommit i gång. Vi fattade beslut i riksdagen den 9 juni. Det är tre och en halv månad sedan.</textBlock>
  </contentBlock>
  <contentBlock page="0" id="i-677fe256a74599f2">
    <textBlock id="i-206b4bb7df8b4b21">Det har gjorts tafatta försök att få i gång en informationsverksamhet om ROT-programmet.</textBlock>
    <textBlock id="i-48ae3d968e8c40aa">Det är naturligtvis helt otillräckligt. Att klara en så viktig fråga förutsätter att man informerar på en mycket bred basis.</textBlock>
  </contentBlock>
  <contentBlock page="0" id="i-984d65985294345c">
    <textBlock id="i-249105d64dd26d8a">Uppgörelsen bars fram av folk som var intresserade. Det fanns inte någon företrädare för</textBlock>
    <textBlock id="i-1610c35e69c661af">Moderata samlingspartiet i den gruppen. Det var företrädare för Centern, Folkpartiet och</textBlock>
    <textBlock id="i-4f2d0bca1dc63555">Socialdemokraterna. När jag nu ställer en fråga till regeringen, är det i det vällovliga syftet att försöka åstadkomma en stämning som innebär att regeringen förbättrar informationen om ROT-</textBlock>
    <textBlock id="i-8de7e2ec99c5e6bd">verksamheten och om möjligt förenklar regelsystemet. Det är krångligt. Det står i tidningen varenda dag om krångligheterna. Det står i tidningen om kommuner som bildar bolag för att komma över avdragsmöjligheterna. Vi pratar med enskilda människor som inte kan klara ut regelsystemet, osv. Vi pratar med folk som skulle vilja gå direkt in i systemet, bostadsrättshavare och hyresgäster. I dag måste bostadsrättshavarna gå via sin bostadsrättsförening, osv. Det skulle ha varit välgörande, Bo Lundgren, om regeringen hade varit mer intresserad av ROT-programmet än vad som för tillfället synes vara vid handen.</textBlock>
  </contentBlock>
  <contentBlock page="0" id="i-5478113dab693d05">
    <textBlock id="i-214a192efc968547">Anf. 82  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-e4ec926bafdef2cd">
    <textBlock id="i-9c31824bd594b30f">Fru talman! Det är uppenbart att vi har problem på bostadsmarknaden och byggmarknaden totalt sett, med tanke på det som har inträffat i det förgångna.</textBlock>
    <textBlock id="i-e06be8db0aa280ba">Jag vet att Oskar Lindkvist ibland tycker att det är besvärande att jag så ofta påminner om de effekter vi nu ser av den kostnadsmässiga och volymmässiga explosion som skedde i slutet av 1980-talet. De effekterna lider vi nu av i många avseenden. Det byggdes så mycket att det i dag inte finns mycket kvar att göra.</textBlock>
  </contentBlock>
  <contentBlock page="0" id="i-f292d6ac2f387463">
    <textBlock id="i-2d4d4e4462f9ceab">Mot den bakgrunden bestämde riksdagen att ett</textBlock>
    <textBlock id="i-c580c01280a32f61">ROT-program skulle införas. Man utformade ett regelsystem. Självklart kommer jag och andra i regeringen, och de myndigheter som har att hantera detta, att informera på det sätt som behövs för att man skall kunna utnyttja systemets möjligheter. Det är avsikten. Det är ännu för tidigt att ta ställning till om det har fått eller kommer att få en mindre omfattning än vad som var avsett.</textBlock>
  </contentBlock>
  <contentBlock page="0" id="i-cefbeacc19d9879d">
    <textBlock id="i-0ce8d969676741c8">Det finns ett antal detaljer som det kan finnas anledning att överväga, för att få det att fungera bättre och smidigare. En del av dem är förorsakade av det sätt på vilket riksdagen utformade regelsystemet. Andra beror på att man kanske inte såg vissa effekter. En sådan översyn ägnar vi oss naturligtvis åt kontinuerligt inom regeringskansliet.</textBlock>
    <textBlock id="i-24e91db72c969488">Vad som kommer ut av detta får vi återkomma till i annat sammanhang.</textBlock>
  </contentBlock>
  <contentBlock page="0" id="i-84a01e5a772fab93">
    <textBlock id="i-14c59dc98f08b7f2">Anf. 83  OSKAR LINDKVIST (s):</textBlock>
  </contentBlock>
  <contentBlock page="0" id="i-d99ccfad002ee8a3">
    <textBlock id="i-af129f5aed0c84b5">Fru talman! Jag vet att Bo Lundgren är specialist på att prata om det förgångna. Det är en programmering som antagligen kommer att följa honom livet ut. Jag är mer intresserad av morgondagen och framtiden. Det är den bostadspolitiken vi pratar om nu. Det är det ROT-</textBlock>
    <textBlock id="i-eb19f42fb750a230">program som riksdagen fattade ett enhälligt beslut om den 9 juni som vi nu diskuterar.</textBlock>
  </contentBlock>
  <contentBlock page="0" id="i-95e7212095bb7ccd">
    <textBlock id="i-c88802007c9977b9">Jag försöker uppmuntra regeringen att känna delaktighet i den bristande igångsättningen och den låga effekten av ROT-programmet. I stället ger Bo</textBlock>
    <textBlock id="i-95326539270acc31">Lundgren mig ett svar som är håglöst och passivt.</textBlock>
    <textBlock id="i-f07f5652d2adbd1c">Det är avvärjande, i stället för att ta uppmaningen att medverka till en bredare satsning på ROT-</textBlock>
    <textBlock id="i-529edf14ad2eac87">programmet. Det är alldeles uppenbart att åtminstone vi socialdemokrater måste komma tillbaka till riksdagen med andra utslag, eftersom det tydligen inte räcker med att vi har träffat en uppgörelse med de andra partierna i den lilla grupp som tog fram ROT-programmet.</textBlock>
  </contentBlock>
  <contentBlock page="0" id="i-cd6ceb8577421ca8">
    <textBlock id="i-1eff4b6624a51274">Anf. 84  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-d78d7c4ed0079766">
    <textBlock id="i-32aa8fb14615b98e">Fru talman! Som Oskar Lindkvist själv poängterar fattades beslutet i huvudsakliga delar av de olika partier som sitter i riksdagen. Jag har naturligtvis ingen anledning att göra annat än att följa riksdagens beslut. Jag har verkligen en ambition och känner mig inte alls håglös vad beträffar möjligheterna att försöka lindra effekterna av det som varit. Det är att se framåt. Att låta sin politiska förkunnelse präglas av historielöshet skapar de problem som Oskar Lindkvist har varit med om att ställa till. Vi får se till att inte upprepa de misstagen.</textBlock>
  </contentBlock>
  <contentBlock page="0" id="i-c2ef3fbb81b60b99">
    <textBlock id="i-b8b599e1f157c0c3">Vad gäller ROT-programmet som sådant är jag medveten om att det finns en del oformligheter, som vi försöker hantera. Oformligheterna beror delvis på det sätt på vilket riksdagen formulerade sitt ursprungliga beslut.</textBlock>
  </contentBlock>
  <contentBlock page="0" id="i-547ae4d1bdf02c1d">
    <textBlock id="i-4a14f0f59064df81">Anf. 85  OSKAR LINDKVIST (s):</textBlock>
  </contentBlock>
  <contentBlock page="0" id="i-964d51e240051fec">
    <textBlock id="i-7d9ee808697f5f71">Fru talman! Det är alldeles självklart att regeringen skall följa riksdagens beslut. Fattas bara annat!</textBlock>
    <textBlock id="i-9d54e40cd7a940c7">Men man kan följa ett riksdagsbeslut mer eller mindre engagerat. Den brist på engagemang som framgår av svaret och av replikerna från Bo</textBlock>
    <textBlock id="i-a273e4336409093f">Lundgren vittnar om att det är ett mycket svalt intresse för det ROT-program som vi nu håller på att diskutera.</textBlock>
  </contentBlock>
  <contentBlock page="0" id="i-49f7c0e2468cf12c">
    <textBlock id="i-10a646bb93c64c01">När jag skrev min fråga utgick jag från att regeringens företrädare skulle ta chansen att aktivt medverka till att förbättra de förhållanden som i dag råder på bostadsområdet. På den punkten är jag besviken. Ingenting tyder på att varken bostadsrättshavare eller hyresgäster, som med medverkan av regeringen mycket enkelt kan komma in i systemet, har något att hämta. Ändå har vi den lägsta bostadsproduktionen i Sverige sedan 1941. Tänk på det, Bo Lundgren.</textBlock>
  </contentBlock>
  <contentBlock page="0" id="i-4636a1ab9a9e25b3">
    <textBlock id="i-ebd70318238f065a">Anf. 86  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-e6fa21d14b46c188">
    <textBlock id="i-00b601af87f24508">Fru talman! Om vi skall diskutera vad som orsakade bostadsproduktionens fall, är vi tillbaka till vad som inträffade under Oskar Lindkvists tid såsom bostadspolitiker med en regering som han kunde påverka här i riksdagen. Det var ju då som man lade grunden till de stora problem som vi ser i dag genom en kostnadsexplosion och genom en överutbyggnad av såväl bostäder som andra byggnader. Detta har skapat oerhörda problem.</textBlock>
    <textBlock id="i-881b02abc8037061">Vad vi nu har att göra är bl.a. att genom detta ROT-</textBlock>
    <textBlock id="i-caada7bcbeac1ac5">program försöka begränsa skadeverkningarna.</textBlock>
  </contentBlock>
  <contentBlock page="0" id="i-9b92fb4db104ae0a">
    <textBlock id="i-4732ae9b5a6abf08">Jag känner ingen håglöshet, men jag konstaterar att</textBlock>
    <textBlock id="i-4c3a58c9b5d77dc2">Oskar Lindkvist i sin fråga tar upp ett antal saker som inte är relevanta i detta avseende. Det intressanta är att man alltid har givit bidrag eller, som i detta fall, skattereduktion till fastighetsägarna, vilka kan använda medlen till reparationer åt den enskilde hyresgästen eller bostadsrättsinnehavaren. Så har det fungerat, och så kan det fungera också i fortsättningen. Ingenting hindrar att man vidtar åtgärder i enskilda lägenheter.</textBlock>
  </contentBlock>
  <contentBlock page="0" id="i-8bb1ca5620cbeb85">
    <textBlock id="i-47672a9a0f17ef50">Anf. 87  OSKAR LINDKVIST (s):</textBlock>
  </contentBlock>
  <contentBlock page="0" id="i-f7aae91780386248">
    <textBlock id="i-80042bbc8ab1de61">Fru talman! Jag vet precis, Bo Lundgren, hur ROT-</textBlock>
    <textBlock id="i-0e2103b6cc906981">programmet fungerar. Jag var med från allra första början: motionsmässigt, behandlingen i bostadsutskottet, överläggningarna med finansministern och Centerpartiet i dessa frågor samt diskussionen och beslutet i riksdagen. Jag vet exakt hur det fungerar.</textBlock>
  </contentBlock>
  <contentBlock page="0" id="i-c5b98ad41d8b5bbc">
    <textBlock id="i-98450ddae29a41db">Jag vet också att Bo Lundgren är oerhört förtjust i att diskutera vad som skedde under gårdagen. I</textBlock>
    <textBlock id="i-15d51febec5f867c">hans senaste replik talade han om min tid såsom bostadspolitiker. Jag är alltjämt bostadspolitiker.</textBlock>
    <textBlock id="i-5241700191dffa00">Till skillnad från Bo Lundgren är jag också intresserad av bostadspolitik. Det är därför jag har tagit upp denna fråga. Jag vill än en gång säga att vi kunde ha gjort ett utomordentligt bra program tillsammans för att häva oss ur den vågdal som i dag råder på bostadsområdet. Men Bo Lundgren är mer intresserad av att prata om det förgångna. Jag vill diskutera vad som kan ske i framtiden.</textBlock>
  </contentBlock>
  <contentBlock page="0" id="i-df30eb5e63506daf">
    <textBlock id="i-96f3b6a7bd00a3da">Anf. 88  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-074b6d0ee9e384ca">
    <textBlock id="i-8cca22d3bf486994">Fru talman! Det var inte jag utan Oskar Lindkvist som drog sig tillbaka ända till 1941 i sitt tidigare inlägg. Också jag är intresserad av bostadspolitik.</textBlock>
    <textBlock id="i-afec2a97437f893e">Jag är intresserad av att undanröja allt det som skapades av Oskar Lindkvist och som gjorde att den bostadspolitik som ni förde fick ett snöpligt slut genom att byggsektorn rasade till följd av kostnadsoch ränteutvecklingen. Vi har lyckats åstadkomma mycket, och jag skall ge ett exempel, som har betydelse för den framtida produktionen.</textBlock>
  </contentBlock>
  <contentBlock page="0" id="i-ca350e833f198160">
    <textBlock id="i-d08e72273550e413">När Oskar Lindkvist var aktiv i en regeringskonstellation i riksdagen, var ränteutgiften för en nyproducerad trerumslägenhet av normal standard ungefär 9 313 kr i genomsnitt för landet år 1990. Jag säger ungeför, för det kan givetvis slå på någon krona. Den strama finanspolitik som vi har fört och som har medgivit en sänkning av räntenivåerna till följd av att vi avreglerar, minskar subventionerna och pressar kostnaderna har sammantaget lett till att motsvarande lägenhet innevarande år drar en ränteutgift på under 5 700 kr. Detta är effekter av en aktiv bostadspolitik, som syftar till att undanröja det som ni en gång skapade och som lade hemsko på bostadsproduktionen i Sverige.</textBlock>
  </contentBlock>
  <contentBlock page="0" id="i-b757a3230e3c21a2">
    <textBlock id="i-9a0ca86e84c60a69">Överläggningen var härmed avslutad.</textBlock>
  </contentBlock>
  <contentBlock page="0" id="i-61d0492793e815d0">
    <textBlock id="i-7236cebbac4a4925">23 §  Svar på fråga 1993/94:6 om åtgärder mot segregerade skolor</textBlock>
  </contentBlock>
  <contentBlock page="0" id="i-7bcd7f65a1806435">
    <textBlock id="i-77eea7ca18eeb73d">Anf. 89  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-12232ad440040998">
    <textBlock id="i-509ddaea1e5a707f">Fru talman! Björn Samuelson har frågat mig om jag avser att vidta några åtgärder för att förhindra utvecklingen mot segregerade skolor med anledning av att elever i Trollhättans kommun valt att få byta skola.</textBlock>
  </contentBlock>
  <contentBlock page="0" id="i-3a580d32729af705">
    <textBlock id="i-16b731eeb3b06608">Riksdagen beslöt våren 1993 att elever i grundskolan skall ges ökade möjligheter att välja skola inom såväl den egna kommunen som andra kommuner. Med anledning av detta har skollagen ändrats. Enligt 4 kap. 6 § skollagen skall elevens önskemål om placering vid viss skola beaktas så långt det är möjligt. Andra elevers berättigade krav på placering i en skola nära hemmet får dock inte åsidosättas. Kommunen behöver inte heller tillgodose sådana önskemål, om betydande organisatoriska eller ekonomiska svårigheter uppstår.</textBlock>
  </contentBlock>
  <contentBlock page="0" id="i-feba2fd162646c26">
    <textBlock id="i-932b02b6d58b1e62">Intentionerna till skollagsändringen var att ge elever och föräldrar ökat inflytande vad gäller val av skola. Skolverket har nyligen frågat ett representativt urval föräldrar om deras attityder till valfriheten. Utfrågningen visar att det finns en klart positiv inställning till de ökade möjligheterna att välja skola. När föräldrarna skulle tala om vad de tycker är viktigast inför val av skola, betonade de framför allt kvalitetsfrågorna. Allra viktigast var att skolan verkligen satsar på att ge eleverna kunskaper, att det finns en bra kamratanda och att skolan tar väl hand om alla elever.</textBlock>
  </contentBlock>
  <contentBlock page="0" id="i-16bf4df5f9dad260">
    <textBlock id="i-8a053fedf7db83c7">Pettersbergsskolan är en högstadieskola i</textBlock>
    <textBlock id="i-80594adc953a5ba3">Trollhättan, som tar emot knappt 500 elever från fem mellanstadieskolor i kommunen. Enligt uppgift från skolledningen begärde sex sju elever inför höstterminen 1993 att placeras vid en annan skola än Pettersbergsskolan. Någon skyldighet att ange skälen för val av skola finns inte, men i dessa fall hade negativ gängbildning och som resultat handgemäng med invandrarbarn i området varit anledning för några föräldrar att begära byte av skola. Ansökningarna bifölls.</textBlock>
  </contentBlock>
  <contentBlock page="0" id="i-6b3394a46a25b687">
    <textBlock id="i-1854bd40dd0314df">Rätten att välja skola och berörda fall i Trollhättan innebär knappast någon risk för ghettobildning men understryker vikten av information och opinionsbildning i frågor som rör de grundläggande värdena i vårt samhälle.</textBlock>
  </contentBlock>
  <contentBlock page="0" id="i-69ae04dbe54b87ad">
    <textBlock id="i-507ce2608c3df67b">Jag ser också med viss oro på effekterna av det alltmer segregerade boendet, vilket märks framför allt i det offentliga skolväsendet. Det finns anledning att noga följa hur kommuner och skolor lever upp till skollagens och läroplanernas krav på en likvärdig utbildning för alla barn. Jag följer utvecklingen bl.a. genom Skolverkets utvärderingar och är inte främmande för att särskilda insatser kan behöva göras.</textBlock>
  </contentBlock>
  <contentBlock page="0" id="i-5549d6eb6b6cc2d7">
    <textBlock id="i-bfcae831c0faf7cf">Anf. 90  BJÖRN SAMUELSON (v):</textBlock>
  </contentBlock>
  <contentBlock page="0" id="i-3d2fa12d57e66e0a">
    <textBlock id="i-a1a9d557940109c9">Fru talman! Jag ber att få tacka statsrådet för svaret. För mig och Vänsterpartiet är skolan och utbildningspolitiken ett viktigt instrument eller verktyg för att åstadkomma jämlikhet i samhället mellan könen och för att utjämna skillnader mellan barn från olika socialgrupper. Kort sagt: Vi kräver en likvärdig skola. Föräldrar och elever skall känna trygghet, när de på olika sätt deltar i skolarbetet.</textBlock>
    <textBlock id="i-07972574365a5666">Den tryggheten kan inte garanteras i ett segregerat skolsystem.</textBlock>
  </contentBlock>
  <contentBlock page="0" id="i-f77431c42db8cc96">
    <textBlock id="i-ce5117ed829009ec">Det ligger ett demokratiskt värde i en jämlik och solidarisk skola, vill jag hävda. Men nu har vi på senare tid fått en rad signaler om att det inte står riktigt rätt till ute i en del skolor. Trollhättan, som jag har tagit upp i min fråga, tjänar bara såsom ett exempel. Det finns exempel på skolor som jag måste säga är aparta i förhållande till samhällets grundläggande värderingar och som förnekar utvecklingsteorier och t.o.m. ifrågasätter demokratiska system och arbetssätt. Det finns segregering mellan skolor i grannskap. Det finns segregering inom skolan, vilket statsrådet också pekar på. Det kan kosta tusentals kronor per termin att gå i en viss skola. Det finns skolor som har införts på aktiemarknaden. Även andra rapporter är oroande. Det finns exempel på våldsövergrepp.</textBlock>
  </contentBlock>
  <contentBlock page="0" id="i-8ead2684efeca986">
    <textBlock id="i-0483870d19480b95">Nu säger statsrådet att hon är beredd att göra särskilda insatser på skolans område. Då ber jag att statsrådet ger exempel på vilka konkreta åtgärder som hon ämnar vidta.</textBlock>
  </contentBlock>
  <contentBlock page="0" id="i-28d08cca05d14d47">
    <textBlock id="i-00038d2d3caca33d">Anf. 91  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-73e1fa71d4a561c7">
    <textBlock id="i-df35ee99bc56f2fe">Fru talman! Låt mig först bara ta det fall som Björn</textBlock>
    <textBlock id="i-b6a1c9784ea7076e">Samuelson har tagit upp. Efter att ha satt mig in i frågan om Trollhättan, har jag uppfattat att Ekoinslaget, som frågan ju byggde på, delvis var missvisande. Det är uppenbart att det bland barn i detta område har förekommit gängbildningar och lekar som har lett till svårigheter bl.a. för invandrarbarn. Detta är inte något ovanligt. Vi känner till dessa tendenser till främlingsfientlighet.</textBlock>
    <textBlock id="i-c163795ff31a21e4">Det är med anledning härav som jag säger att jag noga följer utvecklingen. Det kan inte accepteras att vi får ett samhälle, där en så grundläggande rättighet och värdering som andra människors lika värde inte fungerar.</textBlock>
  </contentBlock>
  <contentBlock page="0" id="i-a0423fdca4f6976d">
    <textBlock id="i-07c5942313b31df5">Vilken typ av åtgärder kan jag då tänka mig?</textBlock>
    <textBlock id="i-b6fb2a104279ebb1">Framför allt arbetar vi på departementet just nu med att studera invandrarrika områden. Där finns skolor där segregeringen är som allra tydligast. Det kan finnas en rad olika saker som behöver göras.</textBlock>
    <textBlock id="i-ca49e0aefa7bbc1e">Jag är dock inte i dag beredd att ge exakta besked.</textBlock>
    <textBlock id="i-20abcf36c540a8dd">Jag är allvarligt bekymrad över att invandrarbarn inte lär sig svenska därför att de inte har svenska kamrater.</textBlock>
  </contentBlock>
  <contentBlock page="0" id="i-a4a2df769938741d">
    <textBlock id="i-cfde8a223f465081">Från vänsterhåll vill man gärna dra väldigt stora växlar på valfriheten och hävda att den är orsaken till problemen. Så är inte fallet. Att välja skola är en viktig sak, men segregeringen och därmed sammanhängande problem har vi haft även tidigare. De förvärras faktiskt inte av reformerna utan av andra attityder i samhället. Där tror jag att vi gemensamt kan agera.</textBlock>
  </contentBlock>
  <contentBlock page="0" id="i-e69e884b55900ac7">
    <textBlock id="i-512e1f93a7135c4c">Anf. 92  BJÖRN SAMUELSON (v):</textBlock>
  </contentBlock>
  <contentBlock page="0" id="i-41ce4640b32b904f">
    <textBlock id="i-21d2110975f999a7">Fru talman! Det är säkert så att vi kan finna vissa gemensamma arbetsfält och jobba tillsammans för att stävja misshälligheter ute i skolorna, osv. Men det är klart att när frågan om att kunna gå i en skola eller inte har blivit en ekonomisk fråga, påverkas naturligtvis urvalet av elever. Det är ostridigt så.</textBlock>
  </contentBlock>
  <contentBlock page="0" id="i-4859cea7e1e6d0e3">
    <textBlock id="i-627fef3a29000caa">Utbildningsutskottet arrangerade en offentlig utskottsutfrågning i förra veckan. Det framgick då att skolan har i dag mindre resurser till stödundervisning. Även sådana frågor måste ses över. Undervisningen behövs för att hjälpa dessa elever att komma i ''fas'' med de andra eleverna.</textBlock>
  </contentBlock>
  <contentBlock page="0" id="i-b3da54b071e04b51">
    <textBlock id="i-35bec78fe19eb4ec">Naturligtvis kan inte skolan självt lösa alla problem. Det handlar om bostadspolitik och arbetslöshet. Vi lever i en svår tid ekonomiskt sett.</textBlock>
    <textBlock id="i-9ff4504dc87fda32">Men både riksdagen och regeringen måste vara beredda att sätta in alla de åtgärder som är möjliga för att se till att människor som är unga i dag kan mötas i samhället.</textBlock>
  </contentBlock>
  <contentBlock page="0" id="i-573f4d4d45f893f8">
    <textBlock id="i-f3ccca34dd105f16">Anf. 93  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-75971660b1b97c66">
    <textBlock id="i-614aab1dbe2b40cf">Fru talman! Vi kan vara överens om att vi måste skapa en gemenskap i samhället mellan människor av alla sorter -- om man får uttrycka sig så.</textBlock>
  </contentBlock>
  <contentBlock page="0" id="i-f8e482c28f63b68f">
    <textBlock id="i-931991ba7b73380e">Frågan om valmöjligheten kommer tillbaka i debatten. De reformer som regeringen har genomfört har minskat de ekonomiska skillnaderna, inte ökat dem. Det är i dag billigare att välja en alternativ skola än att välja ett kommunalt dagis. Jag tycker att detta säger en hel del.</textBlock>
  </contentBlock>
  <contentBlock page="0" id="i-ae9b495cbda7a0e6">
    <textBlock id="i-23c57cf5dfd7b021">Just på grund av segregeringen är det ibland en möjlighet för bl.a. invandrarföräldrarna att kunna välja en annan kommunal skola för att deras barn skall få mer kontakt med svenska barn. Det kan vara bra. Vi skall titta på dessa frågor och följa upp dem. Vi skall våga agera när det finns tendenser till att skolorna inte arbetar tillräckligt aktivt med värderingsfrågorna och se till att skapa en attityd som är sund.</textBlock>
  </contentBlock>
  <contentBlock page="0" id="i-ffe5e7ec2494a283">
    <textBlock id="i-3564b09f0aa7e971">Jag vill dock säga några ord om den undersökning som har gjorts om föräldrarnas inställning. En av de viktigaste aspekterna på en bra skola som har framkommit från föräldrarnas sida är att skolan vinnlägger sig om att hjälpa elever som har problem av olika slag. Det finns en väldig solidaritet hos föräldrarna. Det vill jag framhålla.</textBlock>
  </contentBlock>
  <contentBlock page="0" id="i-b2aca19124b82d24">
    <textBlock id="i-bcbf74fc68712167">Anf. 94  BJÖRN SAMUELSON (v):</textBlock>
  </contentBlock>
  <contentBlock page="0" id="i-f5a105eb1bd82b56">
    <textBlock id="i-ce6847c2036b4fbd">Fru talman! När vi ser att det uppträder segregering inom det allmänna skolväsendet måste det ringa en varningsklocka hos oss ansvariga utbildningspolitiker. Då får vi söka olika vägar och se till att vi inte fattar politiska beslut som innebär att unga människor inte möts i samhället.</textBlock>
  </contentBlock>
  <contentBlock page="0" id="i-d8138194c6b12718">
    <textBlock id="i-dfee8b1084689351">Det var ett intressant program om Västerås på TV</textBlock>
    <textBlock id="i-36d2f5555295356f">häromkvällen. Där återspeglades det främlingsskap som unga människor i samma ålder kände inför varandra. Jag tror att ett främjande av ytterligare utveckling av skolor som kan verka verklighetsfrämmande i sina värderingar osv. inte kommer att vara till gagn för människor som vill mötas.</textBlock>
  </contentBlock>
  <contentBlock page="0" id="i-6f075ca3fed382ed">
    <textBlock id="i-79cb82cb023cc1ec">Anf. 95  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-1794cec22a489585">
    <textBlock id="i-479cd01714b73a29">Fru talman! Skillnaden består i att Björn</textBlock>
    <textBlock id="i-1942b1ec932eaf17">Samuelson egentligen tycker att det var bättre förr.</textBlock>
    <textBlock id="i-a3dd23de7d795ea5">Men faktum var att när kommunen hänvisade eleverna till skolan som låg närmast permanentades problemen med segregationen.</textBlock>
  </contentBlock>
  <contentBlock page="0" id="i-c1e62c2f05576d16">
    <textBlock id="i-5493a4a705002541">Vi har nu öppnat för ett utbyte. Det är klart att skolor som profilerar sig -- t.ex. en musikskola --</textBlock>
    <textBlock id="i-f17cc6df6271473a">lockar till sig elever med olika typer av bakgrund.</textBlock>
    <textBlock id="i-c4cbb6853597a034">Det är inte nödvändigtvis de som bor närmast som går i den skolan.</textBlock>
  </contentBlock>
  <contentBlock page="0" id="i-2a865c1b97dd159f">
    <textBlock id="i-8b6073b855976dfe">Det är inte lätt att lösa upp dessa inbyggda samhällsproblem. Men -- för det första -- man skall inte dra för långtgående slutsatser av enskilda incidenter. För det andra gäller detta generellt i skolväsendet. Där är Björn Samuelson och jag överens om att vi skall arbeta för att minska och helst stävja de negativa tendenser till segregering som finns.</textBlock>
  </contentBlock>
  <contentBlock page="0" id="i-c9798df3e8837507">
    <textBlock id="i-709abbebc75ceecb">Anf. 96  BJÖRN SAMUELSON (v):</textBlock>
  </contentBlock>
  <contentBlock page="0" id="i-d6b74d1d1af11f0a">
    <textBlock id="i-28adfbf85fc2b498">Fru talman! Beatrice Ask och jag är inte överens i hur man skall se på frågan om profilering och individualisering. Jag hävdar att man inte behöver en särskild skola utanför det allmänna skolväsendet för att det skall bli en profilering. Det sker varje dag. Det skall ske inne i klassrummet -- nästan var fyrtionde minut.</textBlock>
  </contentBlock>
  <contentBlock page="0" id="i-b160e999936dfa84">
    <textBlock id="i-5c82252ef4935910">Det är klart att skolan inte är opåverkad av utvecklingen i övrigt. Naturligtvis är det så. Det blir återverkningar på skolan när man går mot allt större klasskillnader i ett samhälle, där en del får jobb och andra aldrig har några utsikter till att få arbete -- där de aldrig kan känna delaktighet i samhället. Detta kommer att visa sig snart.</textBlock>
  </contentBlock>
  <contentBlock page="0" id="i-6ba67ce953778b8d">
    <textBlock id="i-5bdfd4365c6584c5">Överläggningen var härmed avslutad.</textBlock>
  </contentBlock>
  <contentBlock page="0" id="i-9bb03ddf6cb93bc5">
    <textBlock id="i-60306c206e7b6190">24 §  Svar på fråga 1993/94:37 om kontroll av att skolor följer läroplaner</textBlock>
  </contentBlock>
  <contentBlock page="0" id="i-b29a35866ce30629">
    <textBlock id="i-ad9736ae87694a7e">Anf. 97  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-35d9d837c7c74366">
    <textBlock id="i-0674d27f13a0bed1">Fru talman! Ingela Mårtensson har frågat vilka åtgärder regeringen vidtagit för att kontrollera att de skolor som får kommunala medel följer en godtagbar läroplan. Bakgrunden är ett reportage om Joshua-skolan i Gamleby i tv-programmet</textBlock>
    <textBlock id="i-34bf969ee5c20491">''Kalla fakta''.</textBlock>
  </contentBlock>
  <contentBlock page="0" id="i-3bf1dd8758ea5d0a">
    <textBlock id="i-330a49bb517e5c8f">Skolverket beslöt så sent som i maj 1993 att godkänna Joshua-skolan som fristående grundskola fr.o.m. läsåret 1993/94. Enligt ansökningen skulle skolan i huvudsak följa grundskolans läroplan (Lgr 80). Undervisning i ämnet kristendomskunskap skulle ges under två veckotimmar inom de samhällsorienterande ämnena.</textBlock>
  </contentBlock>
  <contentBlock page="0" id="i-c551a20dfdaf6815">
    <textBlock id="i-d62c63753f6c354d">Enligt bestämmelser i 9 kap. skollagen kan</textBlock>
    <textBlock id="i-c62076cc85129305">Skolverket godkänna en fristående skola för vanlig skolplikt om skolans utbildning ger kunskaper och färdigheter som till art och nivå väsentligen svarar mot de kunskaper och färdigheter som grundskolan förmedlar. Även i övrigt skall utbildningen svara mot grundskolans allmänna mål.</textBlock>
  </contentBlock>
  <contentBlock page="0" id="i-ee8534871448c557">
    <textBlock id="i-b7387ff72996a8e9">Den fristående skolans verksamhet skall omfattas av det svenska samhällets grundläggande värderingar. De riktlinjer för fostran och utveckling som anges i de övergripande målen för grundskolan gäller också för fristående skolor. De skall verka för jämställdhet mellan män och kvinnor, och skolan får inte använda aga eller andra lagstridiga uppfostringsmetoder.</textBlock>
  </contentBlock>
  <contentBlock page="0" id="i-b9a7bfaec3772e8a">
    <textBlock id="i-f8cffb913a814a4b">Undervisningen i en fristående skola skall vara allsidig och saklig, även om verksamheten får präglas av olika åskådningar och värderingar.</textBlock>
  </contentBlock>
  <contentBlock page="0" id="i-0e34a0dd55d3b3bc">
    <textBlock id="i-263acc9ddace6a2d">En fristående skola får jämka timplanen och får ge undervisning i andra ämnen än de som finns i grundskolan. Huvudsaken är att eleverna som slutresultat av undervisningen får i stort sett samma kunskaper och färdigheter som de skulle ha fått i en vanlig grundskola.</textBlock>
  </contentBlock>
  <contentBlock page="0" id="i-00fbadaebb6771af">
    <textBlock id="i-8305d0ff662ea52f">De fristående skolorna står under tillsyn av</textBlock>
    <textBlock id="i-6241c9bd611bd5d6">Skolverket. De är också skyldiga att delta i den uppföljning och utvärdering som Skolverket genomför.</textBlock>
  </contentBlock>
  <contentBlock page="0" id="i-60b81b38d4403e09">
    <textBlock id="i-af79b5a7400cd942">Tillsynen, som utövas av Skolverkets fältorganisation, är av övergripande karaktär. Den avser huvudsakligen den egentliga utbildningsverksamheten. Tillsynen omfattar bl.a.</textBlock>
    <textBlock id="i-483be0446b968ff8">granskning av om en fristående skola alltjämt uppfyller de krav som ställts vid godkännandet.</textBlock>
    <textBlock id="i-57561de2eebddd37">Den inriktas också på kontroll av att skolorna fullgör sina författningsenliga skyldigheter. På förekommen anledning kan Skolverket genom sin fältorganisation också företa inspektioner. En anledning till en sådan inspektion kan vara att det en gång givna godkännandet satts i fråga genom t.ex. formell anmälan eller uppgifter i massmedia.</textBlock>
  </contentBlock>
  <contentBlock page="0" id="i-2746514c32ba3364">
    <textBlock id="i-fd6cbf2c7fe8bc92">Eftersom Joshua-skolan godkänts som fristående skola fr.o.m. läsåret 1993/94, kommer Skolverket --</textBlock>
    <textBlock id="i-712f6031346314f6">enligt den praxis som Skolverket upparbetat -- att första gången utöva reguljär tillsyn över skolan nästa läsår, dvs. läsåret 1994/95.</textBlock>
  </contentBlock>
  <contentBlock page="0" id="i-b86868e6155e1e28">
    <textBlock id="i-0e1d2b7d0fc01b73">Om en fristående skola inte längre uppfyller kraven för godkännande och bristerna inte avhjälps, kan</textBlock>
    <textBlock id="i-0ad4c3422a1be4b3">Skolverket återkalla godkännandet. Detsamma gäller om skolan vägrar att delta i uppföljning och utvärdering.</textBlock>
  </contentBlock>
  <contentBlock page="0" id="i-4d05ea985f990872">
    <textBlock id="i-11b485207af2b7d3">Regeringen har alltså genom skollagen gett</textBlock>
    <textBlock id="i-0c0853a275fff3db">Skolverket rätten att kontrollera att de bestämmelser som gäller efterlevs.</textBlock>
  </contentBlock>
  <contentBlock page="0" id="i-ee141649bf0a5082">
    <textBlock id="i-761d4cda3f507db4">Tillsyn, uppföljning och kvalitetskontroll av skolor -- oavsett dessas ägandeform eller inriktning -- är fortfarande en relativt ny företeelse i Sverige. Därför pågår det nu också ett intensivt arbete inom Skolverket för att utveckla metoder och kriterier för verksamheten. Det arbetet är svårt, grannlaga och mycket viktigt. Regeringen fäster stor vikt vid det, vilket vi också i olika sammanhang har framhållit.</textBlock>
  </contentBlock>
  <contentBlock page="0" id="i-4d6fc8737a540b55">
    <textBlock id="i-aaf6a7e2dc4458e0">Anf. 98  INGELA MÅRTENSSON (fp):</textBlock>
  </contentBlock>
  <contentBlock page="0" id="i-dd4bc0c2d30f904e">
    <textBlock id="i-816ce5391a192fc8">Fru talman! Jag skall be att få tacka för det utförliga svaret.</textBlock>
  </contentBlock>
  <contentBlock page="0" id="i-99c64a07d4134cbf">
    <textBlock id="i-5a7ff4dd4b0ced36">Jag tycker att det är bra att vi får en klar redovisning av vad som gäller. Jag tror att det var många som reagerade på inslaget i ''Kalla fakta'' --</textBlock>
    <textBlock id="i-b6ca7a8dd36cea29">precis som jag gjorde. Därför välkomnar jag verkligen ett svar av detta slag och att regeringen verkligen tar dessa frågor på allvar.</textBlock>
  </contentBlock>
  <contentBlock page="0" id="i-0d294ca9cfea0c44">
    <textBlock id="i-14e40718ded14bcb">Jag är inte emot friskolor på något sätt. Tvärtom!</textBlock>
    <textBlock id="i-31edfc9681dbebfd">Men jag tycker att det är viktigt att dessa skolor sköts på ett riktigt sätt, så att de inte förfelar hela syftet med friskolor. Därför är det viktigt att friskolor respekterar och följer de grundläggande värderingarna om demokrati, religionsfrihet, respekt för mänskliga rättigheter och objektivitet.</textBlock>
    <textBlock id="i-96a31e502ca057a2">Det fanns i inslaget om Joshua-skolan saker som gjorde att jag fick uppfattningen att man i den skolan inte riktigt tillämpar de värderingarna. Det är dock klart att man inte helt kan avgöra det bara genom att se på TV-inslag, och därför är det viktigt att Skolverket verkligen gör en extra tillsyn.</textBlock>
  </contentBlock>
  <contentBlock page="0" id="i-16c1c9ee1ab55e7c">
    <textBlock id="i-bdb8143dcf6f172e">Av svaret framgår att den omständigheten att detta har uppmärksammats i massmedia kan ge en impuls till Skolverket att göra en kontroll utöver den reguljära tillsynen. Jag tycker dock att det är litet långt till läsåret 1994/95, och det vore bra om</textBlock>
    <textBlock id="i-d3d446c0fee54927">Skolverket kunde genomföra denna kontroll tidigare än då. Jag undrar om statsrådet har fått någon reaktion som tyder på att en sådan tidigare kontroll kommer att göras.</textBlock>
  </contentBlock>
  <contentBlock page="0" id="i-d513576fff6539c9">
    <textBlock id="i-65ff5a18245e1336">Jag tycker också att det är märkligt att vi inte har metoder för uppföljning av skolans verksamhet och att någon sådan inte har gjorts tidigare. Det är ju mycket viktigt för allas vår framtid hur skolverksamheten sköts.</textBlock>
  </contentBlock>
  <contentBlock page="0" id="i-bdb4e1e840786821">
    <textBlock id="i-173d34748865cc27">Anf. 99  Statsrådet BEATRICE ASK (m):</textBlock>
  </contentBlock>
  <contentBlock page="0" id="i-c5f66640cafe640a">
    <textBlock id="i-dffc61f0079df79a">Fru talman! Jag tycker att några saker är väsentliga.</textBlock>
    <textBlock id="i-cb9d6a2072e74b40">För det första har regeringen skärpt kraven för godkännande av fristående skolor. Jag vill påstå att vi i dag är noggrannare med öppenheten och planeringen av verksamheten. Vi kontrollerar bl.a.</textBlock>
    <textBlock id="i-4dc560ea8fc46adf">att dessa skolor har utbildade lärare, vilket kanske inte skedde lika noggrant tidigare.</textBlock>
  </contentBlock>
  <contentBlock page="0" id="i-c7ddca74922f2dec">
    <textBlock id="i-9cd9e30410f9dad8">För det andra vill jag ta upp resonemanget om objektivitet och allsidighet. En skola behöver inte -- inte ens en kommunal skola -- vara objektiv, men den undervisning som eleverna får skall vara allsidig. Man måste alltså ge frågorna en belysning från olika håll. När man agerar som lärare i klassrummet -- det skulle gälla också om vi själva var lärare -- präglas undervisningen ibland av ens egen uppfattning. Men det är en skyldighet för skolan att se till att eleverna får en fråga belyst i mer än en vinkel.</textBlock>
  </contentBlock>
  <contentBlock page="0" id="i-14c2855c1a73b429">
    <textBlock id="i-a771746e53dfe403">I den skola som vi diskuterar här har man mer av undervisning i kristendom, men man har också undervisning i religionskunskap, dvs. om andra religioner, vilket är väsentligt.</textBlock>
  </contentBlock>
  <contentBlock page="0" id="i-5590ef435b7edfee">
    <textBlock id="i-4c02bebeb1cb7ad4">Jag delar uppfattningen att det är märkligt att vi är ganska nya på området utvärdering och uppföljning, men tyvärr har det under lång tid inte funnits intresse från socialdemokraterna för att ägna sig åt den sidan av skolverksamheten. Det pågår nu ett intensivt arbete om detta.</textBlock>
  </contentBlock>
  <contentBlock page="0" id="i-c2115949336f0189">
    <textBlock id="i-86b9cc7d30746dee">Vi har också ett verktyg att tillgripa när en utvärdering visar att en fristående skola inte fungerar. Vi kan då dra tillbaka skolans tillstånd och stänga den. Vi har inte motsvarande verktyg eller praxis för vad som skall göras när det gäller offentliga skolor.</textBlock>
  </contentBlock>
  <contentBlock page="0" id="i-db2d4eca3f2f6b0a">
    <textBlock id="i-74bc7ee35077aed3">Vad gäller Joshua-skolan har jag varit i kontakt med Skolverket och med den region som ansvarar för den skolan. Det har gjorts ett ordentligt arbete inför godkännandet av skolan, och man har inte bedömt att det nu behövs en extra tillsyn. Man vill att skolan skall få en rimlig chans att komma i gång.</textBlock>
    <textBlock id="i-e4a5af61436c84e4">Man har också hävdat att TV-inslaget är mycket kort och kanske inte belyser hela verksamheten.</textBlock>
    <textBlock id="i-67cf73074b7ebc23">Det verkar som om man ganska väl vet hur skolan fungerar, och jag har utgått från att man har givit rätt signal. Man har också ställt sig frågor med anledning av TV-programmet.</textBlock>
  </contentBlock>
  <contentBlock page="0" id="i-df889bef44b28925">
    <textBlock id="i-6dc9cd8eec4ea6a5">Anf. 100  INGELA MÅRTENSSON (fp):</textBlock>
  </contentBlock>
  <contentBlock page="0" id="i-8f157c4dabfb07d3">
    <textBlock id="i-f2017914b7476a1d">Fru talman! Man kan ställa sig frågan vad objektivitet är, och det är inte så helt klart. I den ingår dock att man skall belysa saker från olika håll, och jag fick av TV-programmet intrycket att man på Joshua-skolan anser att man besitter den enda sanningen. Jag reagerar mot att man kan göra anspråk på det -- att det inte är politikerna som bestämmer i vårt samhälle, utan att avgörandena sker högre upp, så att säga.</textBlock>
  </contentBlock>
  <contentBlock page="0" id="i-0566cc33a154655f">
    <textBlock id="i-da356873fbdc144e">Men jag skall inte gå in på detta. Det är Skolverkets uppgift att på ett sakligt sätt göra en bedömning.</textBlock>
    <textBlock id="i-d4b9759f3a8a8fb1">Jag beklagar dock att man inte vill göra någon extra tillsyn förrän 1994/95. Jag tackar ändå för svaret och för att regeringen verkligen tar kontrollen av skolor på allvar, både av kommunala skolor och av friskolor.</textBlock>
  </contentBlock>
  <contentBlock page="0" id="i-34316717a5b842d5">
    <textBlock id="i-9ac7773c6138aa56">Överläggningen var härmed avslutad.</textBlock>
  </contentBlock>
  <contentBlock page="0" id="i-42a88298c1f49e1d">
    <textBlock id="i-2bd03f3e1b943a16">25 §  Svar på fråga 1993/94:11 om åtgärder för att förhindra rymning från sluten psykiatrisk vård</textBlock>
  </contentBlock>
  <contentBlock page="0" id="i-014860f616b99f4e">
    <textBlock id="i-4462de7a0aeae25d">Anf. 101  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-7f41f7c2539cf201">
    <textBlock id="i-e90efe57ba1b8228">Fru talman! Göthe Knutson har frågat socialministern om vilka åtgärder han har för avsikt att vidta med anledning av rymningen från Sidsjöns sjukhus i mitten av september. Arbetet inom regeringen är så fördelat att det är jag som skall besvara frågan.</textBlock>
  </contentBlock>
  <contentBlock page="0" id="i-61c6376ab1d21ecb">
    <textBlock id="i-f0069cf2ad48acaf">Jag skulle inledningsvis vilja erinra om att skyddet för samhället särskilt har beaktats i den nya psykiatrilagstiftning som gäller sedan den 1 januari</textBlock>
    <textBlock id="i-2f1b4da858ae943b">1992. Tingsrätten (i första instans) kan nämligen besluta om särskild utskrivningsprövning när den dömer någon till rättspsykiatrisk vård, om den bedömer att det finns risk för att den dömde återigen kan komma att begå något allvarligt brott.</textBlock>
    <textBlock id="i-b7566b656191b543">I sådana fall är det länsrätten som bestämmer om vården skall upphöra eller om patienten skall få vistas utanför sjukvårdsinrättningens område.</textBlock>
    <textBlock id="i-32c13e017dcae7a0">Vidare har åklagaren möjlighet att överklaga länsrättens beslut.</textBlock>
  </contentBlock>
  <contentBlock page="0" id="i-7ec37131c5f60166">
    <textBlock id="i-c325b8e3fe2c791b">Vid rättspsykiatrisk vård med särskild utskrivningsprövning är det enligt bestämmelserna chefsöverläkaren vid vårdinrättningen som fattar beslut om patienten skall få lov att på egen hand vistas inom vårdinrättningens område men utanför sin vårdavdelning. Det är enligt min mening utomordentligt väsentligt att man i varje enskilt fall noga prövar om detta är lämpligt.</textBlock>
  </contentBlock>
  <contentBlock page="0" id="i-3e83f0494b051df1">
    <textBlock id="i-5d59bd2535c96cfc">Jag har blivit informerad om att Socialstyrelsen planerar att genomföra en inspektion vid Sidsjöns sjukhus för att klarlägga förhållandena kring den aktuella rymningen. Inspektionen kommer att genomföras i samverkan med</textBlock>
    <textBlock id="i-772a1d178a299783">Justitieombudsmannen. Om det vid inspektionen eller på annat sätt framkommer att det krävs författningsändringar för att t.ex. öka säkerheten vid rättspsykiatrisk vård, kommer jag självfallet att ta de initiativ som behövs.</textBlock>
  </contentBlock>
  <contentBlock page="0" id="i-4297d033a02cd520">
    <textBlock id="i-a0800a85ece7adab">Jag vill också påminna om att regeringen i april</textBlock>
    <textBlock id="i-914fec4de7ed77e3">1992 gav Socialstyrelsen i uppdrag att utvärdera tillämpningen av den nya lagstiftningen om psykiatrisk tvångsvård m.m. Styrelsen skall inom ramen för sitt uppdrag bl.a. särskilt analysera skyddet för samhället.</textBlock>
  </contentBlock>
  <contentBlock page="0" id="i-b0bda8d42fc30703">
    <textBlock id="i-41a16499324fea91">Göthe Knutson tar även upp stödpersonsfunktionen i sin fråga. Jag vill därför nämna att utformningen och konsekvenserna av systemet med stödperson också skall analyseras enligt det uppdrag som givits. Socialstyrelsens utvärdering skall redovisas till regeringen i mitten av december, dvs. om ett par månader. När uppdraget är avrapporterat kommer det att finnas ytterligare underlag för att ta ställning till vilka åtgärder som kan behöva vidtas för att förbättra den psykiatriska tvångsvården.</textBlock>
  </contentBlock>
  <contentBlock page="0" id="i-f8c9155b9138d955">
    <textBlock id="i-e51a6a09346a7a79">Anf. 102  GÖTHE KNUTSON (m):</textBlock>
  </contentBlock>
  <contentBlock page="0" id="i-801b13ca680d5de0">
    <textBlock id="i-5ee53c8f2f3cc592">Fru talman! Jag tackar statsrådet för detta som jag tycker utförliga svar, som såvitt jag förstår också innehåller en nyhet, och en bra sådan, nämligen att</textBlock>
    <textBlock id="i-f1f37fe7579dd452">Socialstyrelsen planerar att genomföra en inspektion vid Sidsjöns sjukhus för att klarlägga förhållandena omkring den aktuella rymningen.</textBlock>
  </contentBlock>
  <contentBlock page="0" id="i-74c30f6c1d3cb5cc">
    <textBlock id="i-c909d78db4311f25">Den rymning som jag i min fråga till sjukvårdsministern har tagit upp gäller en rymning av en för styckmord dömd person. Det visade sig att denne t.o.m. hade egen bil och nyckel till den.</textBlock>
    <textBlock id="i-4bc0227ea55ce500">Han kunde bara promenera ut från sjukhuset, där han skulle vara i sluten psykiatrisk vård efter sina missgärningar, och kunde åka i väg.</textBlock>
  </contentBlock>
  <contentBlock page="0" id="i-bca3587ce2fcff20">
    <textBlock id="i-c4c6a713bd464672">Den läkare som såvitt jag förstår borde vara den ansvarige sade att det här är förskräckligt -- mannen kommer att mörda igen. Vi vanliga människor frågar oss varför man har en sådan person på fri fot.</textBlock>
    <textBlock id="i-9060f3e21e20c167">Hur kan det komma sig att det är så släpphänt? Det är ju det rätta ordet. Vi erinrar oss också som politiker att vi flera gånger har behandlat propositioner i kammaren med förslag till ändringar syftande till att skydda allmänheten.</textBlock>
    <textBlock id="i-59427cb63bff67cc">Allmänheten blir mycket utsatt i ett sådant här fall, och polisen får mycket merarbete.</textBlock>
  </contentBlock>
  <contentBlock page="0" id="i-8cbf8e74c6be709a">
    <textBlock id="i-3fd2e573bb2545b3">Nu slutade det lyckligt den här gången.</textBlock>
    <textBlock id="i-239fd7161ea1cb20">Vederbörande togs om hand, för övrigt i Norge, och är nu tillbaka på sjukhuset. Men man frågar sig:</textBlock>
    <textBlock id="i-24812899b2007ea1">För hur länge?</textBlock>
  </contentBlock>
  <contentBlock page="0" id="i-b7002219985ebbfc">
    <textBlock id="i-47c47ed00b210ec3">Statsrådet kommer att ta initiativ till att förbättra reglerna, om det skulle visa sig krävas. Kan vi utgå från att sådana åtgärder blir snabbt vidtagna från</textBlock>
    <textBlock id="i-7fb08cd1175acef6">Socialstyrelsens sida? December har angivits som en tidpunkt.</textBlock>
  </contentBlock>
  <contentBlock page="0" id="i-f16e316662691367">
    <textBlock id="i-99b79aa5ce5e45e4">Anf. 103  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-7fad57fad098996a">
    <textBlock id="i-3708a0f8452ca48e">Fru talman! Det stämmer att den rapport som vi begärde för cirka ett och ett halvt år sedan skall redovisas vid utgången av år 1993, dvs. om ett par månader. Det kommer då alltså att finnas ett underlag som jag, Göthe Knutson och andra som är intresserade kan ta del av.</textBlock>
  </contentBlock>
  <contentBlock page="0" id="i-03002e6a648b5bee">
    <textBlock id="i-1278016709475c64">Jag vill samtidigt utan att gå in på detaljer i vad som förevarit i ärendet, men eftersom Göthe Knutson snuddade vid frågan, säga att om en ansvarig läkare gör den bedömningen att patienten kommer att mörda igen och släpper ut vederbörande på fri fot, är det självfallet på tok. Men jag hoppas att det inte är fullt så illa.</textBlock>
  </contentBlock>
  <contentBlock page="0" id="i-714d25c1586e4fc1">
    <textBlock id="i-0e928d42ae2f2fd2">Anf. 104  GÖTHE KNUTSON (m):</textBlock>
  </contentBlock>
  <contentBlock page="0" id="i-b7d2c5bbdce17e7e">
    <textBlock id="i-f0e144b7fedfd0e7">Fru talman! Tack för de synpunkterna. Jag hoppas detsamma. Det gällde för all del ett citat från en tidning. Dess värre tror jag att det stämmer.</textBlock>
  </contentBlock>
  <contentBlock page="0" id="i-87531e61ad112694">
    <textBlock id="i-9c3b2cc515e703fa">Statsrådet tar välvilligt upp detta med stödfunktionen. Det är dock just den funktionen som en ansvarig läkare påstått vara skulden i detta speciella fall. Men rent allmänt gäller ju att vi genom riksdagens beslut har satt in en särskild funktion i form av en stödperson. En läkare säger i ett fall, och kanske gäller det flera fall, att det faktum att det skall finnas en stödperson är det som orsakat att det blivit så här.</textBlock>
  </contentBlock>
  <contentBlock page="0" id="i-8ae2fa470b25080a">
    <textBlock id="i-ff1047fe1f91505f">Avslutningsvis vill jag ta tillfället i akt och påminna sjukvårdsministern om denna detalj, som tydligen är väldigt väsentlig. Den åberopas ju nu som skäl för att det har gått snett.</textBlock>
  </contentBlock>
  <contentBlock page="0" id="i-10164a73fb40db6c">
    <textBlock id="i-31b59d98683ae7c5">Anf. 105  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-50a76ce9e830ae00">
    <textBlock id="i-b1709e5bedf6be23">Fru talman! Min bild av den nya lagstiftningen är, som jag antyder i mitt svar, att den i de här delarna har haft som syfte att öka samhällsskyddet, dvs.</textBlock>
    <textBlock id="i-14d412fbc764cc49">egentligen skyddet av allmänheten. Jag tror också att man har åstadkommit en sådan förbättring. Men det vet vi inte mera i detalj förrän kanske i slutet av året.</textBlock>
  </contentBlock>
  <contentBlock page="0" id="i-49622fa6b1e09284">
    <textBlock id="i-77e60eb00477f2db">Med anledning av Göthe Knutsons senaste inlägg vill jag säga att det också är min bild att tankegången bakom lagstiftningen är att dömda personer skall ha rätt till en stödperson. Det tror jag i grunden är en korrekt tankegång. Men det är möjligt att det blir fel ibland.</textBlock>
  </contentBlock>
  <contentBlock page="0" id="i-18d5cacbdac5b6f8">
    <textBlock id="i-9e73c3805b8e931a">Anf. 106  GÖTHE KNUTSON (m):</textBlock>
  </contentBlock>
  <contentBlock page="0" id="i-26a036bc38e5aa5d">
    <textBlock id="i-e5a8276d7b470923">Fru talman! Jag är synnerligen till freds med statsrådets svar. Jag tycker att det säger oss -- och jag avser då inte i första hand mig själv som här ställer en enkel fråga utan allmänheten -- att denna regering genom Bo Könberg nu kommer att ta itu med det här. Socialstyrelsen lägger fram sin rapport, och regeringen kommer att se till att de ändringar snabbt företas som -- dess värre, eller kanske dess bättre -- är av nöden.</textBlock>
  </contentBlock>
  <contentBlock page="0" id="i-93a3a77c2aa7e2d1">
    <textBlock id="i-b83ca0be74a52567">Anf. 107  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-273739f9fd272d0e">
    <textBlock id="i-6e63c3b5521ad2e4">Fru talman! Slutsatserna kommer vi förstås att dra när vi har läst utredningen. Jag vill därför inte förutskicka något resultat i dag.</textBlock>
  </contentBlock>
  <contentBlock page="0" id="i-87bf10173def9e1e">
    <textBlock id="i-0f22926406fa2e53">Överläggningen var härmed avslutad.</textBlock>
  </contentBlock>
  <contentBlock page="0" id="i-de45380fa3968c73">
    <textBlock id="i-c45fb6ebca6287e1">26 §  Svar på fråga 1993/94:36 om förtidspensionärers möjlighet att arbeta ideellt</textBlock>
  </contentBlock>
  <contentBlock page="0" id="i-809055d7b4a0cb3e">
    <textBlock id="i-094ad13d4640f970">Anf. 108  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-1a13b06e2d15c016">
    <textBlock id="i-71cf125cc10c5e6c">Fru talman! Rolf L Nilson har frågat mig om regeringen kommer att modifiera inkomstreglerna så att det blir möjligt även för förtidspensionerade att delta i ideellt arbete.</textBlock>
  </contentBlock>
  <contentBlock page="0" id="i-bd4e490a47c4664f">
    <textBlock id="i-a0c545d515c173fe">Fr.o.m. den 1 juli i år finns det fyra nivåer i förtidspensioneringen, så att pensionen nu kan beviljas som hel, tre kvarts, halv eller en fjärdedels förmån. Tidigare kunde förtidspension beviljas som hel, två tredjedels eller halv förmån. De nya reglerna innebär bl.a. en bättre överensstämmelse mellan sjukpenningförsäkringen och förtidspensioneringen.</textBlock>
  </contentBlock>
  <contentBlock page="0" id="i-71a811c5983150fe">
    <textBlock id="i-9123c8ae5722d045">Syftet med denna reform var att åstadkomma en större flexibilitet inom förtidspensioneringen.</textBlock>
    <textBlock id="i-a4baa5413da74795">Frågan om fyra ersättningsnivåer inom förtidspensioneringen har utretts av</textBlock>
    <textBlock id="i-96e27829e521eb0e">Rehabiliteringsberedningen, som förordade en sådan lösning. Den övervägande majoriteten av remissinstanserna var positiva till förslaget. Fyra ersättningsnivåer i förtidspensioneringen ger bättre möjligheter att bevilja förtidspension på en nivå som faktiskt överensstämmer med den försäkrades nedsättning av arbetsförmågan. Härigenom kan också på sikt flera människor bibehålla kontakten med arbetsmarknaden.</textBlock>
  </contentBlock>
  <contentBlock page="0" id="i-ba62c27fc761d99c">
    <textBlock id="i-22e59d5c6b613fb0">Enligt de tidigare reglerna kunde hel förtidspension beviljas om arbetsförmågan var nedsatt i sådan grad att intet eller endast en ringa del därav återstod. Detta har i praxis inneburit att hel förtidspension kunde beviljas om restarbetsförmågan hos den försäkrade inte översteg en sjättedel. De nya reglerna innebär att samma krav på nedsatt arbetsförmåga ställs inom sjukförsäkringen och förtidspensioneringen och därmed att hel förmån i princip förutsätter att ingen restarbetsförmåga finns. Vidare har den tidigare nivån om två tredjedels förtidspension slopats, samtidigt som en ny nivå med tre fjärdedels pension införts för den vars restarbetsförmåga uppgår till minst en fjärdedel, dock ej till hälften.</textBlock>
  </contentBlock>
  <contentBlock page="0" id="i-d1f941ed8306dd6d">
    <textBlock id="i-fcb1266bffc794d3">För dem som beviljats förtidspension före den 1 juli</textBlock>
    <textBlock id="i-fb91b2c620f8fda3">1993 gäller övergångsbestämmelser så att de tidigare villkoren fortsätter att tillämpas för beviljade förtidspensioner till dess att en omprövning eventuellt aktualiseras.</textBlock>
  </contentBlock>
  <contentBlock page="0" id="i-b536c256275bd8a5">
    <textBlock id="i-a457ee16ebe1e716">Avgörande för om förtidspension beviljas är naturligtvis den försäkrades arbetsförmåga. I</textBlock>
    <textBlock id="i-1a9da9d1e2718233">princip bedöms oavlönat arbete inte på något annat sätt än avlönat arbete. Så var fallet även enligt de tidigare reglerna. Tillämpningen av begreppet arbetsförmåga förutsätter dock ett nära samspel mellan medicinska och ekonomiska bedömningar.</textBlock>
  </contentBlock>
  <contentBlock page="0" id="i-6c9f4c60d7acfdde">
    <textBlock id="i-18af4e66a763597c">Den skärpning av kravet på nedsättning av arbetsförmåga för hel förtidspension som gäller sedan den 1 juli 1993 minskar möjligheterna att förvärvsarbeta eller arbeta ideellt utan att förtidspensionen reduceras. Det är dock angeläget att alla kan delta i ideellt arbete, inte minst personer med funktionshinder. I den mån det visar sig att de nya reglerna lägger påtagliga hinder i vägen för funktionshindrade personers möjligheter att delta i ideellt arbete, finns det skäl att se över de nya reglerna. Regeringen avser därför att med uppmärksamhet följa erfarenheterna av de nya nivåerna inom förtidspensioneringen.</textBlock>
  </contentBlock>
  <contentBlock page="0" id="i-a0bd0a319517721b">
    <textBlock id="i-0161845bfef19310">Anf. 109  ROLF L NILSON (v):</textBlock>
  </contentBlock>
  <contentBlock page="0" id="i-88bfdfca63b49ed4">
    <textBlock id="i-3d46002145d0c8dc">Fru talman! Först vill jag tacka statsrådet Könberg för svaret. Det utgör till stor del en beskrivning av hur systemet fungerar och av intentionerna bakom systemet. Det finns egentligen ingen anledning att göra några invändningar mot detta. Det är bra om vi har ett flexibelt system som kan anpassas efter individen. Det är också bra att man strävar efter att kontakten mellan den förtidspensionerade och det normala arbetslivet så långt som möjligt bibehålls.</textBlock>
  </contentBlock>
  <contentBlock page="0" id="i-6115262319259784">
    <textBlock id="i-a5a5cc117f98574b">Det jag har tagit upp, och detta har uppmärksammats av enskilda individer, försäkringskassan och massmedierna, är det som framstår som avigsidor av den skärpning av kraven på hel förtidspension som införts med det nya systemet. Det handlar om personer med hel förtidspension som bedriver ideellt arbete, ett arbete som är viktigt för individen. Det är ett sätt för dessa människor att bibehålla sin sociala kompetens och att göra något meningsfullt för egen del. Men det är också ett viktigt bidrag för föreningslivet.</textBlock>
  </contentBlock>
  <contentBlock page="0" id="i-21b7b36b05b9c628">
    <textBlock id="i-502b7c0bbb0761a4">Som statsrådet nämnde rör detta handikapporganisationer, s.k. R-förbund och kamratföreningar, som på små orter ofta är helt beroende av frivilliga insatser. Vidare rör det sig om nivån för den ekonomiska ersättningen -- vi har ju tidigare talat om oavlönade arbetsinsatser. Man kan diskutera nivån. Men det är oroväckande med de signaler som kommer om att förtidspensionärer som t.ex. har tagit på sig politiska förtroendeuppdrag överväger, eller känner sig tvingade, att lämna dessa därför att det slår negativt för dem.</textBlock>
  </contentBlock>
  <contentBlock page="0" id="i-18c3a7408876aed2">
    <textBlock id="i-acd3d72201741206">Jag skulle vilja veta vad som krävs för att statsrådet</textBlock>
    <textBlock id="i-fe6530ec5c27028c">Könberg och regeringen skall vara beredda att göra förändringar avseende de här reglerna.</textBlock>
  </contentBlock>
  <contentBlock page="0" id="i-f6621fe7f7376404">
    <textBlock id="i-48c14bead3e20606">Anf. 110  Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-2c111ba5d559275c">
    <textBlock id="i-0359c7573646bbe9">Fru talman! Rolf L Nilson och jag är överens om en hel del saker. Vi är överens om att det är bra med flexibilitet och om att förtidspensioneringen bör utformas på ett sådant sätt att kontakterna med arbetsmarknaden underlättas.</textBlock>
  </contentBlock>
  <contentBlock page="0" id="i-f6fffa92966b3d9d">
    <textBlock id="i-3aa89453e73ed091">Vad vi nu resonerar om är tillämpningen av de nya reglerna från den 1 juli i år. Det finns förstås flera problem när det gäller de här reglerna -- och måste förmodligen finnas, oavsett försäkringssystemens utformning -- i ett system där det handlar om att avgöra om en persons arbetsförmåga så att säga är helt borta eller inte.</textBlock>
  </contentBlock>
  <contentBlock page="0" id="i-ee01956b3f95bc93">
    <textBlock id="i-701b68072fbf1d2e">Det är klart att det är lättare att avgöra den frågan om det finns ett yrkesarbete eller extrainkomster av något slag -- exempelvis, som Rolf L Nilson nämner, politiska uppdrag. Det finns några tidningsuppgifter i det sammanhanget som nått även mig. Trots allt är det viktigt att understryka att det blir litet konstigt om en person har förtidspension från samhället därför att vederbörande inte har någon arbetsförmåga längre och dessutom har några betydande extrainkomster från en verksamhet, oavsett vilken typ av verksamhet det är fråga om.</textBlock>
  </contentBlock>
  <contentBlock page="0" id="i-1039bf09c35b1e56">
    <textBlock id="i-896964185d6818bb">Naturligtvis vill ingen av oss att människors möjligheter att delta i politiskt arbete i samhället skall minska. Men det finns en problematisk gränsdragning i det avseendet.</textBlock>
  </contentBlock>
  <contentBlock page="0" id="i-2517f1d86e7eb8a3">
    <textBlock id="i-33aa38e0e365cf4e">Vad gäller ideellt arbete vill jag säga följande. Även om det, som jag säger i svaret, i princip gäller samma sak -- för att spetsa till det hela kunde det ju gälla en person som så att säga av kroppsliga skäl fått förtidspension men som ägnar hela dagarna åt att ideellt bryta sten -- är det klart att försäkringskassan skulle aktualisera frågan om man har gjort rätt när man bedömt att vederbörande har helt nedsatt arbetsförmåga.</textBlock>
  </contentBlock>
  <contentBlock page="0" id="i-fe295ebffe6e2357">
    <textBlock id="i-52f485e7910d8596">Så till Rolf L Nilsons avslutande fråga om vad som krävs. Jag vill inte precisera mig mer än jag gjort i svaret. Vi följer alltså den här frågan under hösten och avvaktar rapporter som kan komma. Om man från försäkringskassans sida i gott nit ser till att det finns en god arbetslinje inom socialförsäkringssystemet och då går längre än vad jag tror att riksdagen avsett, återkommer jag i frågan.</textBlock>
  </contentBlock>
  <contentBlock page="0" id="i-8a3b898e6a2c42a6">
    <textBlock id="i-989ee4fc672740c7">Anf. 111  ROLF L NILSON (v):</textBlock>
  </contentBlock>
  <contentBlock page="0" id="i-c69f987616a79237">
    <textBlock id="i-c70577df1aeec9c8">Fru talman! Det som bekymrar mig i det här sammanhanget är att det i många fall handlar om sköra människor, som reagerar starkt på signaler från samhället som visar på att man inte förstår deras situation och att man behandlar de här människorna hårt och på ett från deras synpunkt orättvist sätt.</textBlock>
  </contentBlock>
  <contentBlock page="0" id="i-8876bdf1aacefec1">
    <textBlock id="i-a711380bbd530f6f">Det är alltså oerhört viktigt att de som handlägger dessa frågor är mycket känsliga för individerna och behandlar detta i enlighet med de intentioner som statsrådet Könberg här uttryckte.</textBlock>
  </contentBlock>
  <contentBlock page="0" id="i-534d597572ed3db5">
    <textBlock id="i-313e96923cbd3a3d">Jag tror att det är mycket viktigt, eftersom det har kommit signaler om oklarheter även från försäkringskassorna när det gäller tillämpningen och inte bara från berörda pensionärer. Det är viktigt att regeringen gör tydliga markeringar.</textBlock>
  </contentBlock>
  <contentBlock page="0" id="i-4e8fe488fcf6168e">
    <textBlock id="i-996fec55be9737f8">Överläggningen var härmed avslutad.</textBlock>
  </contentBlock>
  <contentBlock page="0" id="i-30dca6c8f4fa82d8">
    <textBlock id="i-a4c66017c8ee0cc8">27 §  Hänvisning av ärenden till utskott</textBlock>
  </contentBlock>
  <contentBlock page="0" id="i-6e98b6dcb9c28427">
    <textBlock id="i-a8a5da3a73f04f4f">Föredrogs och hänvisades</textBlock>
  </contentBlock>
  <contentBlock page="0" id="i-3b92491f35bea681">
    <textBlock id="i-5e8575ff9ac53810">Propositionerna</textBlock>
  </contentBlock>
  <contentBlock page="0" id="i-0c0f09f18c020d2b">
    <textBlock id="i-83709eb894d86947">1993/94:18 till jordbruksutskottet</textBlock>
  </contentBlock>
  <contentBlock page="0" id="i-6dca8b50e99768b3">
    <textBlock id="i-f7aee468cb8a5c57">1993/94:21 till konstitutionsutskottet</textBlock>
  </contentBlock>
  <contentBlock page="0" id="i-6462bba4aab2ae53">
    <textBlock id="i-56a7bfcaf1cbd281">1993/94:22 till lagutskottet</textBlock>
  </contentBlock>
  <contentBlock page="0" id="i-35d58d674bd1b89b">
    <textBlock id="i-c7a04ad962b818f5">1993/94:23 till utrikesutskottet</textBlock>
  </contentBlock>
  <contentBlock page="0" id="i-eea58dbbfa1662d3">
    <textBlock id="i-f9f4da3a6e57f530">1993/94:26 till justitieutskottet</textBlock>
  </contentBlock>
  <contentBlock page="0" id="i-e7efaa249c89ac89">
    <textBlock id="i-2452b08f1a057d85">1993/94:43 till lagutskottet</textBlock>
  </contentBlock>
  <contentBlock page="0" id="i-352c2e2a4d15086a">
    <textBlock id="i-fc8b52894d23184f">1993/94:49 till lagutskottet</textBlock>
  </contentBlock>
  <contentBlock page="0" id="i-3d69288b9a3820f9">
    <textBlock id="i-a090e4aa1d70132e">Skrivelse</textBlock>
  </contentBlock>
  <contentBlock page="0" id="i-2d5cb2cbe94ad022">
    <textBlock id="i-d5920c2fd8a2e4ee">1993/94:61 till näringsutskottet</textBlock>
  </contentBlock>
  <contentBlock page="0" id="i-ac6b78f31fdcda06">
    <textBlock id="i-93832938e932d2af">Motionerna</textBlock>
  </contentBlock>
  <contentBlock page="0" id="i-15b7f8882c59485b">
    <textBlock id="i-88b3531791b1305c">1993/94:So1--So6 till socialutskottet</textBlock>
  </contentBlock>
  <contentBlock page="0" id="i-1ccae5924c54c6fc">
    <textBlock id="i-ed8fff0e121cb87c">1993/94:Fö1 och Fö2 till försvarsutskottet</textBlock>
  </contentBlock>
  <contentBlock page="0" id="i-dc84f2e66e921b41">
    <textBlock id="i-ffba68693d65df24">1993/94:A1--A5 till arbetsmarknadsutskottet</textBlock>
  </contentBlock>
  <contentBlock page="0" id="i-8c39998042fd1fd9">
    <textBlock id="i-989f197ab0007d0b">28 §  Bordläggning</textBlock>
  </contentBlock>
  <contentBlock page="0" id="i-2c801b5570990707">
    <textBlock id="i-d92a998b41066b62">Anmäldes och bordlades</textBlock>
  </contentBlock>
  <contentBlock page="0" id="i-f1e1cd3f1bf443b2">
    <textBlock id="i-d2d59dbb6228a20c">Propositionerna</textBlock>
  </contentBlock>
  <contentBlock page="0" id="i-ebc04d85496157cf">
    <textBlock id="i-7f06687e86cc80c2">1993/94:27 Ändringar i fastighetsbildningslagen</textBlock>
  </contentBlock>
  <contentBlock page="0" id="i-2ef4d184e5f07e41">
    <textBlock id="i-df551a2dcf4052df">1993/94:32 Skydd för landskapsinformation</textBlock>
  </contentBlock>
  <contentBlock page="0" id="i-a83da4257a7bba12">
    <textBlock id="i-ede399e9d6b2f38c">1993/94:33 Lagändringar med anledning av att den nya myndigheten Försvarsmakten inrättas</textBlock>
  </contentBlock>
  <contentBlock page="0" id="i-8c26c33cb231ac8b">
    <textBlock id="i-25b993270d8421b3">1993/94:52 Skärpta åtgärder mot människosmuggling</textBlock>
  </contentBlock>
  <contentBlock page="0" id="i-6e6ce949a9a3982f">
    <textBlock id="i-8b41d34fc5b71cb8">1993/94:56 Sänkt tulltillägg m.m.</textBlock>
  </contentBlock>
  <contentBlock page="0" id="i-ca0a3216bb76df89">
    <textBlock id="i-700a10d944a49c1c">1993/94:57 Vårdnadshavares skadeståndsansvar</textBlock>
  </contentBlock>
  <contentBlock page="0" id="i-94d28b8de8299be7">
    <textBlock id="i-acedef1359322f1a">Skrivelse</textBlock>
  </contentBlock>
  <contentBlock page="0" id="i-566d172360a50226">
    <textBlock id="i-c53515f228843537">1993/94:13 Redovisning av Allmänna pensionsfondens verksamhet år 1992</textBlock>
  </contentBlock>
  <contentBlock page="0" id="i-d04df36d18850654">
    <textBlock id="i-f30bec1819e4aff7">Motionerna</textBlock>
  </contentBlock>
  <contentBlock page="0" id="i-0171678ab163d67b">
    <textBlock id="i-7d7bec46129ddc16">med anledning av prop. 1992/93:220 En ny läroplan och ett nytt betygssystem för grundskolan, sameskolan, specialskolan och den obligatoriska särskolan</textBlock>
  </contentBlock>
  <contentBlock page="0" id="i-9497be7e7d4940f0">
    <textBlock id="i-06f3d4161520dd3d">1993/94:Ub1 av Ingvar Carlsson m.fl. (s)</textBlock>
  </contentBlock>
  <contentBlock page="0" id="i-267fd8cb24b44087">
    <textBlock id="i-57c191eaeb78d451">1993/94:Ub2 av Charlotte Branting (fp)</textBlock>
  </contentBlock>
  <contentBlock page="0" id="i-db64ea7c6906a3b6">
    <textBlock id="i-e1a4152bfa5a3411">1993/94:Ub3 av Ingela Mårtensson och Kenth</textBlock>
    <textBlock id="i-5392da116bb9ba52">Skårvik (fp)</textBlock>
  </contentBlock>
  <contentBlock page="0" id="i-2171510470e080a8">
    <textBlock id="i-f4773fcba9330980">1993/94:Ub4 av Stina Gustavsson och Rosa Östh</textBlock>
    <textBlock id="i-4165af7881545a08">(c)</textBlock>
  </contentBlock>
  <contentBlock page="0" id="i-d251c21b93513665">
    <textBlock id="i-61de824cce142b2e">1993/94:Ub5 av Stina Gustavsson och Marianne</textBlock>
    <textBlock id="i-d245ee7fdecd5fce">Andersson (c)</textBlock>
  </contentBlock>
  <contentBlock page="0" id="i-a78caa8355cfe932">
    <textBlock id="i-5303bb8c924fcc84">1993/94:Ub6 av Inger René (m)</textBlock>
  </contentBlock>
  <contentBlock page="0" id="i-c50e2432817a0224">
    <textBlock id="i-cff03342d3e4d1bb">1993/94:Ub7 av Kent Olsson (m)</textBlock>
  </contentBlock>
  <contentBlock page="0" id="i-c28d0116d2b8eae2">
    <textBlock id="i-c7a1e3d7adbf9079">1993/94:Ub8 av Marianne Carlström m.fl. (s)</textBlock>
  </contentBlock>
  <contentBlock page="0" id="i-232b5c603b633ed4">
    <textBlock id="i-cf318d49b0f39b65">1993/94:Ub9 av Karin Starrin (c)</textBlock>
  </contentBlock>
  <contentBlock page="0" id="i-fdfce320d5a519d9">
    <textBlock id="i-1b337d94d9ae4559">1993/94:Ub10 av Ulla Tillander och Stina Eliasson</textBlock>
  </contentBlock>
  <contentBlock page="0" id="i-51b9dbbe0be59d20">
    <textBlock id="i-f895876f4d0c8511">1993/94:Ub11 av Kristina Svensson och Margareta</textBlock>
    <textBlock id="i-0ebe92bfe15dd3f8">Winberg (s)</textBlock>
  </contentBlock>
  <contentBlock page="0" id="i-54fd9ce55b510da4">
    <textBlock id="i-f44c556bc712d607">1993/94:Ub12 av Gudrun Schyman m.fl. (v)</textBlock>
  </contentBlock>
  <contentBlock page="0" id="i-f680b56bdb7addba">
    <textBlock id="i-fe843348a2d17b5f">1993/94:Ub13 av Marianne Carlström m.fl. (s)</textBlock>
  </contentBlock>
  <contentBlock page="0" id="i-dff60915b403e48b">
    <textBlock id="i-7e793a93d2edd0c8">1993/94:Ub14 av Ian Wachtmeister m.fl. (nyd)</textBlock>
  </contentBlock>
  <contentBlock page="0" id="i-581694ce7793c66c">
    <textBlock id="i-886b1eec973dfb3d">1993/94:Ub15 av Elver Jonsson och Isa Halvarsson</textBlock>
    <textBlock id="i-47c596daccab2bdc">(fp)</textBlock>
  </contentBlock>
  <contentBlock page="0" id="i-6ef79022579b7933">
    <textBlock id="i-510bfe2ed66c3700">1993/94:Ub16 av Christina Linderholm (c)</textBlock>
  </contentBlock>
  <contentBlock page="0" id="i-95f725b50e0e378f">
    <textBlock id="i-8f6acf766959e8fe">1993/94:Ub17 av Berndt Ekholm m.fl. (s)</textBlock>
  </contentBlock>
  <contentBlock page="0" id="i-cfc7e6da1ace98ac">
    <textBlock id="i-d416122917427552">1993/94:Ub18 av Birthe Sörestedt och Bo</textBlock>
    <textBlock id="i-1f14a3e9cdbccf0a">Bernhardsson (s)</textBlock>
  </contentBlock>
  <contentBlock page="0" id="i-535096ede9472758">
    <textBlock id="i-7bd0c3b4af14eaae">1993/94:Ub19 av Margareta Israelsson m.fl.</textBlock>
    <textBlock id="i-72925632c0de64f8">(s,fp,c,kds,v,-)</textBlock>
  </contentBlock>
  <contentBlock page="0" id="i-e806ab4d24dc233e">
    <textBlock id="i-5f2c5deae9798b2b">1993/94:Ub20 av Ulla Pettersson m.fl. (s)</textBlock>
  </contentBlock>
  <contentBlock page="0" id="i-082d812201457e40">
    <textBlock id="i-fd7080c94a60161f">1993/94:Ub21 av Stina Gustavsson och Christina</textBlock>
    <textBlock id="i-09a5c4452cc06cb4">Linderholm (c)</textBlock>
  </contentBlock>
  <contentBlock page="0" id="i-572e350641afc884">
    <textBlock id="i-ed66942c8efc34d5">1993/94:Ub22 av Olle Schmidt (fp)</textBlock>
  </contentBlock>
  <contentBlock page="0" id="i-b57eba60e5d19879">
    <textBlock id="i-d774614db09c7490">1993/94:Ub23 av Ingela Mårtensson (fp)</textBlock>
  </contentBlock>
  <contentBlock page="0" id="i-6fe3ab34ac194422">
    <textBlock id="i-32e897dba9066147">1993/94:Ub24 av Margareta Viklund (kds)</textBlock>
  </contentBlock>
  <contentBlock page="0" id="i-13ca6975b9dcc5c3">
    <textBlock id="i-bfc7684469426782">1993/94:Ub25 av Åke Carnerö (kds)</textBlock>
  </contentBlock>
  <contentBlock page="0" id="i-3a78eb88004cc1eb">
    <textBlock id="i-abe1eb3c9ee380c0">1993/94:Ub26 av Åke Carnerö m.fl. (kds)</textBlock>
  </contentBlock>
  <contentBlock page="0" id="i-437ee8d7a2a99646">
    <textBlock id="i-88ae952459d9e65c">1993/94:Ub27 av Fanny Rizell och Åke Carnerö</textBlock>
    <textBlock id="i-b1dcbac6f32b8bd3">(kds)</textBlock>
  </contentBlock>
  <contentBlock page="0" id="i-b36ea7675e72cb3a">
    <textBlock id="i-4103decad1bf2ea8">1993/94:Ub28 av Fanny Rizell och Harry Staaf</textBlock>
    <textBlock id="i-a8b328ef4c4bc509">(kds)</textBlock>
  </contentBlock>
  <contentBlock page="0" id="i-a585ddbc7aa29b53">
    <textBlock id="i-ba96e40ae73d4bc8">1993/94:Ub29 av Karin Pilsäter (fp)</textBlock>
  </contentBlock>
  <contentBlock page="0" id="i-d598e7ff686cd615">
    <textBlock id="i-6268d030f3580483">1993/94:Ub30 av Barbro Westerholm (fp)</textBlock>
  </contentBlock>
  <contentBlock page="0" id="i-f23831140bdd0bcb">
    <textBlock id="i-06e94fc2fc9b0d78">1993/94:Ub31 av Karin Pilsäter (fp)</textBlock>
  </contentBlock>
  <contentBlock page="0" id="i-5dfcc5ca94ab752e">
    <textBlock id="i-57cdfda54bfd4b75">1993/94:Ub32 av Siw Persson (fp)</textBlock>
  </contentBlock>
  <contentBlock page="0" id="i-c662d4967c12f07b">
    <textBlock id="i-bb2a98eb259e6020">1993/94:Ub33 av Ulf Björklund och Alwa</textBlock>
    <textBlock id="i-239107657aceac17">Wennerlund (kds)</textBlock>
  </contentBlock>
  <contentBlock page="0" id="i-483e3e18f3b57422">
    <textBlock id="i-485c4e3bb3e65cf9">1993/94:Ub34 av Rose-Marie Frebran och Harry</textBlock>
    <textBlock id="i-d931797e95621572">Staaf (kds)</textBlock>
  </contentBlock>
  <contentBlock page="0" id="i-24dda3486b756b79">
    <textBlock id="i-d4b2a21d49594b98">1993/94:Ub35 av Harry Staaf (kds)</textBlock>
  </contentBlock>
  <contentBlock page="0" id="i-08ba1d9f6f3ed2b8">
    <textBlock id="i-a03bd71f06fca899">1993/94:Ub36 av Håkan Holmberg m.fl. (fp,s,m)</textBlock>
  </contentBlock>
  <contentBlock page="0" id="i-a6523114f48d9b7e">
    <textBlock id="i-24949a3fca33cdd6">med anledning av prop. 1993/94:250 En ny läroplan och ett nytt betygssystem för gymnasieskolan, komvux, gymnasiesärskolan och särvux</textBlock>
  </contentBlock>
  <contentBlock page="0" id="i-60534b1d08c435a2">
    <textBlock id="i-2427d47eff38689f">1993/94:Ub37 av Stina Gustavsson och Marianne</textBlock>
    <textBlock id="i-6df3f6bfbb185ed0">Andersson (c)</textBlock>
  </contentBlock>
  <contentBlock page="0" id="i-1acb77813505d137">
    <textBlock id="i-da23fabc12221b88">1993/94:Ub38 av Ingvar Carlsson m.fl. (s)</textBlock>
  </contentBlock>
  <contentBlock page="0" id="i-91851ef9d2d579c9">
    <textBlock id="i-0bbb9148fde8172c">1993/94:Ub39 av Inga Berggren m.fl. (m)</textBlock>
  </contentBlock>
  <contentBlock page="0" id="i-d88bfd023566568e">
    <textBlock id="i-261906fde267b83a">1993/94:Ub40 av Inger René (m)</textBlock>
  </contentBlock>
  <contentBlock page="0" id="i-0e2651b8eeaecc16">
    <textBlock id="i-c7d8febac60fd016">1993/94:Ub41 av Kent Olsson (m)</textBlock>
  </contentBlock>
  <contentBlock page="0" id="i-7b7201ff8ad9168c">
    <textBlock id="i-86feb5eaa99c9f60">1993/94:Ub42 av Karin Starrin (c)</textBlock>
  </contentBlock>
  <contentBlock page="0" id="i-8b392a1c3e9adbaa">
    <textBlock id="i-2ae6787c16e054fa">1993/94:Ub43 av Gudrun Schyman m.fl. (v)</textBlock>
  </contentBlock>
  <contentBlock page="0" id="i-046843dcb00c9d04">
    <textBlock id="i-1813fffc748422d8">1993/94:Ub44 av Ian Wachtmeister m.fl. (nyd)</textBlock>
  </contentBlock>
  <contentBlock page="0" id="i-b1c803fcd212ddbb">
    <textBlock id="i-039ac545a40debca">1993/94:Ub45 av Margareta Viklund (kds)</textBlock>
  </contentBlock>
  <contentBlock page="0" id="i-11b5c6e2c486ef14">
    <textBlock id="i-4bd1905570bab92d">1993/94:Ub46 av Rose-Marie Frebran och Harry</textBlock>
    <textBlock id="i-5e16880fab7778ff">Staaf (kds)</textBlock>
  </contentBlock>
  <contentBlock page="0" id="i-12de9166160992cf">
    <textBlock id="i-5f78109c2bcef1bf">1993/94:Ub47 av Håkan Holmberg m.fl. (fp,s,m)</textBlock>
  </contentBlock>
  <contentBlock page="0" id="i-605b33509a473cf9"/>
  <contentBlock page="0" id="i-42d7204c126bdc67">
    <textBlock id="i-0b3c06d577809e3d">29 § Anmälan om interpellationer</textBlock>
  </contentBlock>
  <contentBlock page="0" id="i-94a174ca950c541c">
    <textBlock id="i-50e630b305ac4b96">Anmäldes att följande interpellationer framställts</textBlock>
  </contentBlock>
  <contentBlock page="0" id="i-2d8fd81d80713baa">
    <textBlock id="i-610e4fba18253a4a">den 7 oktober</textBlock>
  </contentBlock>
  <contentBlock page="0" id="i-543297434f486dd3">
    <textBlock id="i-a665b6bc297873ef">1993/94:10 av Sverre Palm (s) till statsrådet Bo</textBlock>
    <textBlock id="i-e5800696b6db3e60">Lundgren om åtgärder mot införsel av narkotika i ett EG-perspektiv:</textBlock>
  </contentBlock>
  <contentBlock page="0" id="i-f5c58c3058d45003">
    <textBlock id="i-4e75619e866570bf">Skatteutskottets utfrågning ''Tullen i ett EG-</textBlock>
    <textBlock id="i-cb44f6fdb679739a">perspektiv'' lämnade en del frågor obesvarade.</textBlock>
  </contentBlock>
  <contentBlock page="0" id="i-ad229cb2bb0ef936">
    <textBlock id="i-91231685dcbfae3a">Debatten om dessa har dock fortsatt under sommaren. Särskilt gäller det frågan om hur</textBlock>
    <textBlock id="i-61245a15455b59c1">Sverige fortsättningsvis skall kunna bekämpa narkotikan.</textBlock>
  </contentBlock>
  <contentBlock page="0" id="i-d9dd2a414ac16cee">
    <textBlock id="i-aff81e9f60105f11">Med hänvisning till vad jag anfört vill jag fråga statsrådet:</textBlock>
  </contentBlock>
  <contentBlock page="0" id="i-d2c9aaca45965419">
    <textBlock id="i-c854b2a1176972da">Vilka åtgärder föreslår regeringen för att Sverige även i ett EG-perspektiv effektivt skall kunna begränsa införsel av narkotika?</textBlock>
  </contentBlock>
  <contentBlock page="0" id="i-798dd8cbaa4e87b5">
    <textBlock id="i-eff06f3f2e2e7344">1993/94:11 av Hans Göran Franck (s) till statsrådet</textBlock>
    <textBlock id="i-5fba62e7e32eb706">Reidunn Laurén om offentlighetsprincipen och EG:</textBlock>
  </contentBlock>
  <contentBlock page="0" id="i-aad504d63a269ac2">
    <textBlock id="i-8860e4fde5ac129d">I EG:s ministerkommitté och i EG-kommissionen är sekretessen och hemligheten i beslutsprocessen omfattande. Detsamma gäller de dokument som ligger till grund för besluten. Det fordras som regel särskilda beslut för offentlighet.</textBlock>
  </contentBlock>
  <contentBlock page="0" id="i-c22bff1f24579a9a">
    <textBlock id="i-af809a93eb35fe4b">I de flesta EG-länder gäller också den regeln att alla handlingar är hemliga om inte ett särskilt beslut fattas om offentlighet.</textBlock>
  </contentBlock>
  <contentBlock page="0" id="i-4259fc401241199b">
    <textBlock id="i-2764fb8df61c1bb4">Detta betyder att kontrollen och insynen i hög grad försvåras.</textBlock>
  </contentBlock>
  <contentBlock page="0" id="i-c2663801e29db3cc">
    <textBlock id="i-2be446d67399facd">Nyligen meddelades från Bryssel att ''EG backar om offentlighet. Nya förslag innebär möjlighet att hemlighålla röstsiffrorna i ministerrådet.'' (Svenska</textBlock>
    <textBlock id="i-dbcab16a1f880dd2">Dagbladet 1993-10-04)</textBlock>
  </contentBlock>
  <contentBlock page="0" id="i-d4adb344ea83db01">
    <textBlock id="i-8dc36b2cd3e1ca76">Sverige har en helt annan beslutsprocess med ett parlament som högsta beslutande organ. Vi har också förhållandevis effektiva kontrollinstitutioner som KU, JO och riksdagens revisorer.</textBlock>
  </contentBlock>
  <contentBlock page="0" id="i-4a7ea40352e07c1c">
    <textBlock id="i-7fef0808f3a3b7e3">Vi har dessutom massmedia för vilka gäller en allmän offentlighetsprincip och meddelarfrihet.</textBlock>
    <textBlock id="i-526f3a3508a4eca9">Detta är en omistlig del av det demokratiska systemet i Sverige.</textBlock>
  </contentBlock>
  <contentBlock page="0" id="i-5f33959408bdad56">
    <textBlock id="i-0c71bd1b697451e5">I de flesta EG-länder gäller en annan princip. Den som läcker sekretessbelagda uppgifter drabbas av straff och sanktioner. Något anonymitetsskydd finns heller inte.</textBlock>
  </contentBlock>
  <contentBlock page="0" id="i-fe7cc19c2f99c2c9">
    <textBlock id="i-7b314f598c57adf1">Den svenska regeringen har länge intagit en restriktiv attityd mot dem som oroar sig för hur det skall gå med den svenska offentlighetsprincipen vid ett EG-medlemskap. Man har skapat intrycket att frågan över huvud taget inte behöver tas upp i förhandlingarna. Vi skall, enligt regeringen, kunna behålla offentlighetsprincipen i stort sett intakt efter det att Sverige har blivit medlem i EG/EU, oavsett de beslut som fattas av EG.</textBlock>
  </contentBlock>
  <contentBlock page="0" id="i-13caacad9794232b">
    <textBlock id="i-a79d3e03f47e558e">Denna uppfattning är inte hållbar. Inför den massiva kritiken har statsrådet Reidunn Laurén förklarat att regeringen avser att i förhandlingarna inta en annan hållning som tillmötesgår kritiken;</textBlock>
    <textBlock id="i-17a785cf92a3ce8e">det kommer inte längre att räcka med en ensidig svensk deklaration om offentlighetsprincipens stora betydelse i det svenska samhället.</textBlock>
  </contentBlock>
  <contentBlock page="0" id="i-93e52ec36529a09e">
    <textBlock id="i-67326ef7f6d962ff">Regeringen har emellertid inte närmare preciserat vilken ståndpunkt den avser att inta, inte heller när den kommer att presenteras.</textBlock>
  </contentBlock>
  <contentBlock page="0" id="i-9e565300073866d5">
    <textBlock id="i-11246d3d907b289c">I anledning härav får jag fråga statsrådet Reidunn</textBlock>
    <textBlock id="i-89bf027d30059fe2">Laurén följande:</textBlock>
  </contentBlock>
  <contentBlock page="0" id="i-37fcc57decb3ce9c">
    <textBlock id="i-629cae9ff5653443">1.  Kan regeringen närmare ange vad den svenska ståndpunkten går ut på vid EG-förhandlingarna?</textBlock>
  </contentBlock>
  <contentBlock page="0" id="i-a938bd6c3fb9b6cd">
    <textBlock id="i-7d0d407a64d597e7">2.  När kommer regeringens ståndpunkt att presenteras i Bryssel?</textBlock>
  </contentBlock>
  <contentBlock page="0" id="i-2c1063f7a8e8e3fa">
    <textBlock id="i-f196a5ebee5aee34">3.  Är regeringen beredd att kräva garantier för att den svenska offentlighetsprincipen respekteras vid ett EG/EU-medlemskap?</textBlock>
  </contentBlock>
  <contentBlock page="0" id="i-14f67a77b81618dd">
    <textBlock id="i-042a44d700925506">den 8 oktober</textBlock>
  </contentBlock>
  <contentBlock page="0" id="i-75ec2ad27ca64647">
    <textBlock id="i-96c9ac8de43b45f7">1993/94:12 av Lars-Erik Lövdén (s) till justitieministern om åtgärder mot brott:</textBlock>
  </contentBlock>
  <contentBlock page="0" id="i-f64a6b5a125b94e4">
    <textBlock id="i-7e4795de443fb2f9">Kriminalpolitiken</textBlock>
  </contentBlock>
  <contentBlock page="0" id="i-bcbe68810f869e43">
    <textBlock id="i-6ab5e01306d627c6">Brottsligheten fortsätter att öka, särskilt de grova brotten. Den ekonomiska brottsligheten har i dag nått en sådan omfattning att den hotar grundvalarna för en sund marknadsekonomi och det demokratiska samhällsskicket. Kriminalvården präglas av oro, överbeläggning och av ett utbrett missnöje bland personalen. Polisens resurser utnyttjas inte tillräckligt effektivt och verksamheten präglas i alltför hög grad av gamla metoder och efterbliven teknisk utrustning. Den permanenta och dramatiskt höga arbetslösheten och avsaknaden av en genomtänkt brottsförebyggande strategi riskera nu att kraftigt öka nyrekryteringen av brottslingar.</textBlock>
  </contentBlock>
  <contentBlock page="0" id="i-d2511a5dd537cc69">
    <textBlock id="i-644b67a5cd96a992">Den brova brottsligheten</textBlock>
  </contentBlock>
  <contentBlock page="0" id="i-7164f9995af6897c">
    <textBlock id="i-96c631d21e3e1899">Vi har upplevt en fullkomlig explosion av de grova rånen. Bank- och postrån där skjutvapen varit inblandade har ökat med över 50 % jämfört med medeltalet för åren 1989--91. Brotten mot vapenlagen ökade med 68 %. Misshandelsbrotten ökade med 12 %. Gatuvåldet ökar. Polisanmälda misshandelsfall där gärningsmannen är obekant med offret ökade med 10 % mellan åren 1991 och</textBlock>
    <textBlock id="i-6601cc7ddf9ba039">1992. Ökningen fortsätter. Beräkningar visar att ökningen kan bli ca 14 % mellan 1991 och 1993.</textBlock>
  </contentBlock>
  <contentBlock page="0" id="i-ab6f7f0a795210d3">
    <textBlock id="i-b572b264dfd839db">Ekonomisk brottslighet</textBlock>
  </contentBlock>
  <contentBlock page="0" id="i-c08bc7dbc7acf9d4">
    <textBlock id="i-abf5d4a188ecc6dd">Den ekonomiska brottsligheten har nått en sådan omfattning att den hotar grundvalarna för en sund marknadsekonomi och det demokratiska samhällsskicket. Vissa beräkningar tyder på att den med bred marginal omfattar mer än 100 miljarder kronor per år. Inom vissa branscher har den normala konkurrensen helt satts ur spel. Ren maffiaverksamhet förekommer. Misstankar finns om en ökad koppling till internationell brottslighet.</textBlock>
  </contentBlock>
  <contentBlock page="0" id="i-b6a045374db26ccc">
    <textBlock id="i-0cd0500ceec643ec">Enligt uppgifter från Stockholmspolisens ekorotel har antalet anmälda fall av ekonomisk brottslighet ökat med ca 134 % 1991--1993, detta samtidigt som polisens resurser för att bekämpa ekobrottsligheten har minskat. Även den övriga rättsapparaten har känt av minskande eller oförändrade resurser samtidigt som ekobrottsligheten ökar.</textBlock>
  </contentBlock>
  <contentBlock page="0" id="i-9e5eb03853aca5fa">
    <textBlock id="i-2f39fbc61e677e61">I den särskilda enkät om momsbedrägerier och momskontroll som gjorts inom ramen för den granskning av den ekonomiska brottsligheten som riksdagens revisorer just nu genomför, redovisar man att det förekommer att skattemyndigheterna håller tillbaka sina anmälningar därför att man vet att polisen saknar utredningskapacitet. En sådan underlåtenhet är visserligen inte tillåten enligt lag, men har ändå förekommit i många län.</textBlock>
  </contentBlock>
  <contentBlock page="0" id="i-7c6df6f461bbdd89">
    <textBlock id="i-6a0aa0b13d0d4ae4">Enligt alla berörda myndigheter finns i dag också en stark tendens till att brottsligheten blir svårare --</textBlock>
    <textBlock id="i-2d2a7a926c2b1f01">både mera komplicerad, svårare att upptäcka och utreda och av allt att döma mer omfattande i pengar räknat.</textBlock>
  </contentBlock>
  <contentBlock page="0" id="i-8ae39cd865f9dec4">
    <textBlock id="i-dc760fc8897f223d">Anstaltssituationen</textBlock>
  </contentBlock>
  <contentBlock page="0" id="i-018fc816e493c074">
    <textBlock id="i-a4c2841c0896e75a">Kriminalvårdsstyrelsen bedömer att det genomsnittliga antalet intagna i anstaltsorganisationen under den kommande treårsperioden, 1993/94--1995/96, kommer att öka med omkring 1 000. De nya reglerna om villkorlig frigivning ger en beläggningsökning på omkring</textBlock>
    <textBlock id="i-2c1de1d314a78d8b">600, varav merparten redan under budgetåret</textBlock>
    <textBlock id="i-bc6969f1a316aeb2">1993/94. En fortlöpande beläggningsökning till följd av att antalet långtidsdömda och strafftiderna ökar, en prognos på konsekvenserna av en ny rattfyllerilagstiftning samt vissa andra faktorer medför en ytterligare beläggningsökning på omkring 400. Sammantaget innebär beläggningsökningen att anstaltsorganisationen måste tillföras ytterligare över 1 400 platser, merparten slutna, för att platsutnyttjandet i genomsnitt inte skall överstiga den nivå (85 %) som regering och riksdag har förespråkat.</textBlock>
  </contentBlock>
  <contentBlock page="0" id="i-0c987b0a5d77c81e">
    <textBlock id="i-fbdf2aef32e8dc1a">Vid häktena sker också en fortlöpande beläggningsökning, bl.a. beroende på att antalet häktningar och vistelsetider på häktena ökar.</textBlock>
    <textBlock id="i-80ceb3df299e38ea">Kriminalvårdsstyrelsen bedömer att antalet platser vid häktena måste utökas relativt kraftigt under de närmaste åren, men pekar också på behovet av en översyn av formerna för straffprocessuella frihetsberövanden.</textBlock>
  </contentBlock>
  <contentBlock page="0" id="i-f558ee180cd97c0b">
    <textBlock id="i-d07d5737c6ad3705">Polisverksamheten</textBlock>
  </contentBlock>
  <contentBlock page="0" id="i-d026626fcf88fb59">
    <textBlock id="i-e7896a65162a6e16">Under den närmaste treårsperioden skall polisen spara 545 miljoner kronor. Det skall ske genom att grundutbildningen av poliser blir en vanlig studiemedelsfinansierad högskoleutbildning och att antalet polisdistrikt minskas.</textBlock>
  </contentBlock>
  <contentBlock page="0" id="i-e893439ff81326a0">
    <textBlock id="i-62e3b5d06434a83b">Just nu pågår beredningen av dessa sparbeting ute i de olika polisdistrikten och länen. På många håll är man obenägen att vidta de åtgärder som behövs för att klara sparkraven. Nedläggning och sammanläggning av polisdistrikt är dock ofrånkomligt, om man skall kunna undvika att säga upp polismanstjänster.</textBlock>
  </contentBlock>
  <contentBlock page="0" id="i-a9734af481bbedb2">
    <textBlock id="i-9d7081b7e00ede7d">Den ökade internationaliseringen och ett svenskt närmande till den europeiska gemenskapen ställer krav på nya och utvecklade samarbets- och samverkansformer mellan polis och tull m.fl. För att studera dessa frågor föreslår bl.a.</textBlock>
    <textBlock id="i-a6b5cf7e88f5e00c">Rikspolisstyrelsen att en parlamenterisk kommission tillsätts.</textBlock>
  </contentBlock>
  <contentBlock page="0" id="i-6e68602ab7d4972c">
    <textBlock id="i-bfd32ad85c4d56ec">Den internationella brottsligheten ökar. Den måste mötas med såväl personella resurser som med effektiva arbetsmetoder. I detta perspektiv är det viktigt att skapa klarhet för framtiden om</textBlock>
    <textBlock id="i-2ba7b831221176f5">Rikspolisstyrelsens roll. Sverige måste ha en nationell kriminalpolis av hygglig storlek. Det är också angeläget att snarast pröva möjligheterna att bygga upp och använda s.k. förspaningsregister.</textBlock>
  </contentBlock>
  <contentBlock page="0" id="i-165da31a3418e202">
    <textBlock id="i-c5ed9ea837680090">Mot ovanstående bakgrund vill jag fråga justitieministern:</textBlock>
  </contentBlock>
  <contentBlock page="0" id="i-2a9af94b3126d16b">
    <textBlock id="i-3d2f095d5c470dea">Vilka konkreta åtgärder avser regeringen att vidta för att minska den grova brottsligheten?</textBlock>
  </contentBlock>
  <contentBlock page="0" id="i-0d60c18c157e5573">
    <textBlock id="i-73a68c768a5712d2">Vilka konkreta åtgärder avser regeringen att vidta för att komma till rätta med det oprovocerade gatuvåldet?</textBlock>
  </contentBlock>
  <contentBlock page="0" id="i-02d9fd3f2061ce04">
    <textBlock id="i-3a7a268ae71cd55f">Vilka konkreta åtgärder avser regeringen vidta för att komma åt den ekonomiska brottsligheten?</textBlock>
  </contentBlock>
  <contentBlock page="0" id="i-f89dcf04b5c4588c">
    <textBlock id="i-d1fc7460ebd3e2fc">Vilka konkreta åtgärder avser regeringen att vidta för att uppnå målet om 85 % beläggning vid våra kriminalvårdsanstalter? Kommer dubbelbeläggningen att fortsätta?</textBlock>
  </contentBlock>
  <contentBlock page="0" id="i-083ff6ee9885ef19">
    <textBlock id="i-788a6abd6e17d481">Vilka konkreta åtgärder avser regeringen att vidta för att åstadkomma en effektivare polisverksamhet i framtiden?</textBlock>
  </contentBlock>
  <contentBlock page="0" id="i-fff49e2295ca7cb9">
    <textBlock id="i-a8f32a779f955c83">1993/94:13 av Britta Sundin (s) till socialministern om bostadsbidragen:</textBlock>
  </contentBlock>
  <contentBlock page="0" id="i-131fdba99ec92989">
    <textBlock id="i-2223ba0b709f7655">Bostadsbidragen utgör en viktig del av den svenska välfärdspolitiken. Bostadsbidragen har haft till målsättning att stärka de ekonomiskt svaga hushållen för att minska trångboddhet och för att ge möjlighet även för dessa familjer att efterfråga bostäder efter behov.</textBlock>
  </contentBlock>
  <contentBlock page="0" id="i-3c74ef90b173fc2d">
    <textBlock id="i-23d32f84902c0ea3">Hyreskostnaderna har under de senaste åren stigit i en rasande fart, och antalet bidragsberättigade har ökat, i takt med kostnadsökningar och ökad arbetslöshet.</textBlock>
  </contentBlock>
  <contentBlock page="0" id="i-ccb01da6121c4552">
    <textBlock id="i-c9774ae3a0f47431">I regeringsdeklarationen fastslogs att ett vårdnadsbidrag nu skall införas till den 1 juli nästa år. Arbetsgruppen för vårdnadsbidrag säger i sitt förslag till den tekniska utformningen att vårdnadsbidraget också kommer att påverka bostadsbidraget. Det kan innebära ett minskat bostadsbidrag på ända upp till 4 800 kr per år för en familj och ge negativa effekter för många familjer.</textBlock>
  </contentBlock>
  <contentBlock page="0" id="i-bbb8d38cca820f40">
    <textBlock id="i-ffff822d88da8890">Av Boverkets anslagsframställan framgår det att bostadsbidragen redan i dag urholkas och täcker en allt mindre del av bostadskostnaden. Boverket har också undersökt hur bostadsbidraget för 1994, med det nya beräkningssättet, kommer att slå. Analysen visar att över hälften, 55 % av bidragshushållen, får en ytterligare försämring 1994, och det är hushåll med inkomster runt 100 000 kr per år som förlorar mest.</textBlock>
  </contentBlock>
  <contentBlock page="0" id="i-4ff55be5f6a3cd64">
    <textBlock id="i-a578caae1a0ee7cd">Med tanke på de ytterligare kostnadsökningar som kommer att drabba boendet, och med tanke på den arbetsmarknadssituation som råder, där någon minskning av arbetslösheten tyvärr inte kan väntas, är detta en oroande utveckling som drabbar familjer med små inkomster mycket hårt.</textBlock>
  </contentBlock>
  <contentBlock page="0" id="i-f725dfe490eff3be">
    <textBlock id="i-ac85134860f3034a">Vilka åtgärder avser statsrådet att vidta för att familjer med små inkomster skall kunna bo kvar, eller om de är trångbodda, skall kunna förbättra sitt boende?</textBlock>
  </contentBlock>
  <contentBlock page="0" id="i-a619aa601c19bffb">
    <textBlock id="i-5e38b03b59128047">Skall bostadsbidragen även i fortsättningen vara ett bostadspolitiskt instrument som främjar ett bra boende, eller kommer dessa undan för undan att omvandlas till ett allmänt konsumtionsstöd?</textBlock>
  </contentBlock>
  <contentBlock page="0" id="i-7bd89b222bf3e8c8">
    <textBlock id="i-c7900cc60cb93508">den 11 oktober</textBlock>
  </contentBlock>
  <contentBlock page="0" id="i-9f4c376188d7ec71">
    <textBlock id="i-d17fa134e10a38dc">1993/94:14 av Hans Göran Franck (s) till kulturministern om asylrätt m.m.:</textBlock>
  </contentBlock>
  <contentBlock page="0" id="i-f5d022d291224703">
    <textBlock id="i-e443b6d85c60eb66">Efter den största flyktingströmmen sedan andra världskriget visar västländerna en tydlig tendens att införa allt fler restriktioner i lagar och praktisk tillämpning bl.a. genom skärpta avvisningsbestämmelser och visumtvång.</textBlock>
  </contentBlock>
  <contentBlock page="0" id="i-96781c6b00164ebc">
    <textBlock id="i-ac7ce626b7fc0857">I ex-Jugoslavien har 3,5 miljoner människor blivit hemlösa, tvångsförflyttade eller flytt till ett annat land. Majoriteten av de omkring 700 000</textBlock>
    <textBlock id="i-55dbd54e333ceb2c">asylsökande har vägrats uppehållstillstånd i västländerna. Många av dem väntar ännu på att bli utvisade. Ett stort antal vistas illegalt i olika västländer.</textBlock>
  </contentBlock>
  <contentBlock page="0" id="i-3bb6ace8b012e5b4">
    <textBlock id="i-ede0a02c43fbef06">Hundratusentals människor på flykt lever illegalt utan att registrera sig som asylsökande. En stor del av dem som vägrats uppehållstillstånd torde fortfarande bo kvar i väst- och centraleuropeiska länder då myndigheterna inte verkställt utvisningsbesluten eller inte kunnat göra det.</textBlock>
  </contentBlock>
  <contentBlock page="0" id="i-764ec1d57b0000e6">
    <textBlock id="i-1703fc8e8f5d008f">Det finns nästan dubbelt så många flyktingar i världen i dag, ca 19 miljoner, som för tio år sedan.</textBlock>
    <textBlock id="i-2ae9845c6be0e6ed">Ca 20 miljoner människor har tvångsförflyttats eller själva flytt inom sina egna länder.</textBlock>
  </contentBlock>
  <contentBlock page="0" id="i-f6c0cc39eb2c5d0a">
    <textBlock id="i-01bd06074a734021">Trots många generösa flyktinginsatser i olika delar av världen bemöts allt oftare människor som söker asyl med misstänksamhet och fientlighet.</textBlock>
  </contentBlock>
  <contentBlock page="0" id="i-a1339358c9a71851">
    <textBlock id="i-fbc457e0f0962757">Den utmaning vi står inför är att finna lösningar som garanterar en human och deltagande inställning utan att skapa instabilitet och svåra konflikter. Första steget måste vara förståelse för de orsaker som driver människor att fly, att lämna sina hem. Enligt min mening flyr de främst därför att de tvingas till det, inte därför att de vill.</textBlock>
  </contentBlock>
  <contentBlock page="0" id="i-f3b28e4f19f904d3">
    <textBlock id="i-cd7b1c751a8d0c5c">Långvariga flyktingproblem orsakas av regionala konflikter och auktoritära förtryckarregimer.</textBlock>
    <textBlock id="i-b99ea5e886af3cb3">Förföljelsen förvärras i många fall av fattigdom, miljöförstöring och befolkningstryck. Det är ingen slump att de flesta flyktingar och tvångsförflyttade personer finns i de fattigaste delarna av världen.</textBlock>
  </contentBlock>
  <contentBlock page="0" id="i-3d22cfac7f7a6baf">
    <textBlock id="i-e9e47ee96b4e29d7">En stor del kan betecknas som flyktingar enligt</textBlock>
    <textBlock id="i-d69e6ee5f8a010ba">1951 års FN-konvention och tilläggsprotokollet från 1967. Den definition som avses är ''välgrundad fruktan för förföljelse på grund av sin ras, religion, nationalitet, tillhörighet till viss samhällsgrupp eller politiska åskådning''.</textBlock>
  </contentBlock>
  <contentBlock page="0" id="i-6bdeb9b189ef1715">
    <textBlock id="i-41a27d8d3235dbd5">I Afrika ryms många fler inom den bredare definitionen från 1969 års OAU-konvention, vilken inkluderar ''-- -- -- varje människa som tvingats lämna sitt hemland, på grund av yttre aggression, ockupation, utländsk dominans eller händelser som allvarligt stört den allmänna ordningen i en del av eller hela landet -- -- --.''</textBlock>
  </contentBlock>
  <contentBlock page="0" id="i-93a69a3630d6ed0f">
    <textBlock id="i-bec1a7441ce919bf">FN:s flyktingkommissarie har framhållit tre traditionella lösningar på flyktingsituationer:</textBlock>
  </contentBlock>
  <contentBlock page="0" id="i-61e6e440377f7e50">
    <textBlock id="i-4ecd2ccb748233df">1) Frivilligt återvändande, vilket är den mest önskvärda lösningen, även om det kan dröja åratal innan förhållandena i hemlandet tillåter att flyktingarna tryggt kan återvända;</textBlock>
  </contentBlock>
  <contentBlock page="0" id="i-7cfef9739f9438a0">
    <textBlock id="i-0f1bd8aa8611858b">2) Lokal integration, som medger att flyktignarna stannar i asyllandet och</textBlock>
  </contentBlock>
  <contentBlock page="0" id="i-15943288ad3f2b5c">
    <textBlock id="i-b2b84f73ca39abe6">3) Omflyttning till tredje land, vilket oftast tillåts endast i begränsad omfattning.</textBlock>
  </contentBlock>
  <contentBlock page="0" id="i-299abafd30ded51e">
    <textBlock id="i-3c7f8ff23e586c74">På grund av de nära sambanden mellan politiska konflikter och ekonomiska och sociala problem är det ibland svårt att skilja på flyktingar och immigranter. Flyktingar flyr för att rädda sina liv och immigranter flyttar för att förbättra sina levnadsvillkor. Skillnaden kan vara svår att urskilja, särskilt när människor flyr från länder där fattigdom är en direkt konsekvens av det politiska systemet, som innebär ett allmänt förtryck.</textBlock>
  </contentBlock>
  <contentBlock page="0" id="i-19f580513f70bd79">
    <textBlock id="i-cc0b1871caf6b127">Det är därför lätt att förstå att OAU har breddat sin definition av en flykting. Detta innebär också att gränserna är öppnare för asylsökande i Afrika. Det är hög tid för det internationella samfundet att överväga vilka förändringar som kan införas i andra delar av världen.</textBlock>
  </contentBlock>
  <contentBlock page="0" id="i-7f2216349640359c">
    <textBlock id="i-629df2abb2e824f1">Europa behöver en konvention om asylsökande som inte ryms inom ramen för</textBlock>
    <textBlock id="i-c36859e73331b4ff">Genèvekonventionen, men som behöver skydd.</textBlock>
    <textBlock id="i-7a5a98de7d0f606e">Europarådets parlamentarikerförsamling har sedan lång tid föreslagit att konkreta åtgärder vidtas.</textBlock>
  </contentBlock>
  <contentBlock page="0" id="i-65485a5124f15385">
    <textBlock id="i-cac43a50234a2da8">Det behövs också en form för temporära uppehållstillstånd för skyddsbehövande i akuta massflyktsituationer. Men det gäller att finna en lösning som inte inkräktar på asylrätten.</textBlock>
  </contentBlock>
  <contentBlock page="0" id="i-23515ae579bd74f4">
    <textBlock id="i-447671cfd0aed819">Bland humanitära icke-statliga organisationer finns en stark och berättigad oro att olika mellanstatliga åtgärder för att skydda de yttre gränserna för EG</textBlock>
    <textBlock id="i-f6b0032414b43912">och anslutna EFTA-länder får negativa effketer på tillämpningen av asylrätten.</textBlock>
  </contentBlock>
  <contentBlock page="0" id="i-3b16266cf104d591">
    <textBlock id="i-932cbb2bac26c91a">Amnesty International har analyserat problemen i en rapport, ''Europeisk harmonisering av asylpolitiken'', november 1992. Man vädjar till europeiska länder att anta en juridiskt bindande överenskommelse om ett minimum av normer och garantier för handläggningen av asylärenden.</textBlock>
    <textBlock id="i-39535fe077550648">Amnesty befarar att utan en sådan överenskommelse kommer samarbetet mellan europeiska regeringar att leda till allvarliga brister i skyddet av flyktingar och asylsökande i Europa.</textBlock>
  </contentBlock>
  <contentBlock page="0" id="i-8b2f6bb36819c9c2">
    <textBlock id="i-ada52a896c208b3c">Europaparlamentets senaste årliga rapport är i detta samamnhang av stort intresse. Allvarlig kritik riktas mot EG-regeringarnas nuvarande flyktingpolitik, som ''gradvis har börjat reducera rättsskyddet och den sociala tryggheten för asylsökande''.</textBlock>
  </contentBlock>
  <contentBlock page="0" id="i-f780691510b4fad0">
    <textBlock id="i-a2e90b04c8cdb506">EG-parlamentet, som dess värre saknar beslutanderätt, reagerar mot att ''Europa utvecklas till en fästning mot medborgare från icke EG-</textBlock>
    <textBlock id="i-7ea2d77bfc9b1807">länder som diskrimineras enligt de principer som</textBlock>
    <textBlock id="i-fe7ffb150f527e54">EG:s normer baseras på''.</textBlock>
  </contentBlock>
  <contentBlock page="0" id="i-bf30cfc61cb937dc">
    <textBlock id="i-b101303a31425b97">EG-parlamentet anser att ''handläggningen för att utreda asylansökningar till att börja med bör harmoniseras på basis av de regler om rättvis och humanitär behandling, som fastslås i 1951 års</textBlock>
    <textBlock id="i-71eef238751588c5">Genèvekonvention och som utvecklas vidare i de slutsatser som antagits av UNHCR:s styrelse och i en rekommendation från Europarådets ministerkommitte''.</textBlock>
  </contentBlock>
  <contentBlock page="0" id="i-774b88c7d29cd961">
    <textBlock id="i-b276c86cddb09439">EG-parlamentet uppmanar medlemsstaterna att</textBlock>
    <textBlock id="i-88179d20f8fa8acd">''garantera strikt tillämpning av dessa internationella överenskommelser och, framför allt, att stoppa alla avvikelser, missbruk och överträdelser vid handläggningen som följer efter den första asylansökan vid ankomsten till värdlandet; omedelbart återsändande av asylsökande och vägran att ge rättshjälp när sökande utfrågas första gången utgör olika brott mot mänskliga rättigheter enligt internationella överenskommelser''.</textBlock>
  </contentBlock>
  <contentBlock page="0" id="i-5f51b8e6ce42d423">
    <textBlock id="i-47503cc6dc6992c6">Vidare kräver EG-parlamentet att Gemenskapen och medlemsstaterna antar en ''internationell överenskommelse om miniminormer för rättvis och tillfredsställande asylhandläggnig''.</textBlock>
  </contentBlock>
  <contentBlock page="0" id="i-1929b8f2c1c79e15">
    <textBlock id="i-15c7bff3e056a538">Enligt EG-parlamentet bör EG-kommissionen överväga om en överstatlig myndighet kan skapas för att på EG-nivå och i samarbete med UNHCR</textBlock>
    <textBlock id="i-6191935cc99e0b7e">svara för att ge sin uppfattning före ett slutligt beslut om att avslå asylansökningar.</textBlock>
  </contentBlock>
  <contentBlock page="0" id="i-3685a3b3a466bcdb">
    <textBlock id="i-5734e788982b260c">Det är nödvändigt att agera mer aktivt inte bara för att försvara asylrätten utan också för att förbättra internationella regler, nationella lagar och tillämpning. Det är brådskande att uppnå en europeisk överenskommelse, som fördelar ansvaret mer rättvist mellan länderna, för att skapa en säkrare och bättre tillvaro för flyende människor.</textBlock>
  </contentBlock>
  <contentBlock page="0" id="i-1f84fabc876db9eb">
    <textBlock id="i-047be5022fdce40c">I anledning härav får jag ställa följande frågor till statsrådet Birgit Friggebo:</textBlock>
  </contentBlock>
  <contentBlock page="0" id="i-e67f8951c9b80a4e">
    <textBlock id="i-f4ef1c673620715b">1.  På vilket sätt vill regeringen internatinellt och för Sveriges del verka för försvar av asylrätten liksom för en förbättring av denna och andra internationella regler på detta område?</textBlock>
  </contentBlock>
  <contentBlock page="0" id="i-7c088615a6236808">
    <textBlock id="i-fc41f73329d897dd">2.  Avser regeringen verka för att EG-parlementets avgivna årsrapport läggs till grund för europeisk flyktingpolitik?</textBlock>
  </contentBlock>
  <contentBlock page="0" id="i-14a6edfca56e1e02">
    <textBlock id="i-ecbc566bb8359e76">3.  Avser regeringen verka för förändringar i linje med OAU:s flyktingkonvention?</textBlock>
  </contentBlock>
  <contentBlock page="0" id="i-1716691d3eb73a5c">
    <textBlock id="i-093c2eecefa2ddc2">4.  På vilket sätt vill regeringen verka för en ny flyktingöverenskommelse och/eller konvention i</textBlock>
    <textBlock id="i-7d60935b3b91b9ad">Europa?</textBlock>
  </contentBlock>
  <contentBlock page="0" id="i-cb10f4d1ca0e233a">
    <textBlock id="i-1b394a447a94e1e0">5.  Avser regeringen att vidta någon åtgärd för en effektivisering av CAHAR:s verksamhet?</textBlock>
  </contentBlock>
  <contentBlock page="0" id="i-dd0dd6511ac8b1ae">
    <textBlock id="i-932919cb72e3fd29">6.  På vilket sätt vill regeringen stärka UNHCR:s verksamhet?</textBlock>
  </contentBlock>
  <contentBlock page="0" id="i-744d60a48ca677b5">
    <textBlock id="i-ba6f50acf6960578">7.  Bör visumtvång användas för att reglera flyktinginvandring och i så fall i vilken utsträckning?</textBlock>
  </contentBlock>
  <contentBlock page="0" id="i-309c45683a640cb6">
    <textBlock id="i-31b665689fc8319b">1993/94:15 av Bengt-Ola Ryttar (s) till kulturministern om flyktingpolitiken:</textBlock>
  </contentBlock>
  <contentBlock page="0" id="i-2511bfaf84452bfb">
    <textBlock id="i-cf495626b023ea82">Lagstiftning, praxis och attityder till flyktingarna har under senare tid skärpts på ett närmast otäckt sätt.</textBlock>
  </contentBlock>
  <contentBlock page="0" id="i-fbd85f5220155212">
    <textBlock id="i-e200a776884233f4">Ny demokrati fiskar i grumliga vatten i sin strävan efter makt.</textBlock>
  </contentBlock>
  <contentBlock page="0" id="i-2df79385555314f0">
    <textBlock id="i-a97128eed400e4f8">Expressen slår sina tidigare bottenrekord med hästlängder för snöd vinnings skull.</textBlock>
  </contentBlock>
  <contentBlock page="0" id="i-7ae6bcf52fc7da7a">
    <textBlock id="i-3a4103b9ada66867">Den socialdemokratiska partikongressen antar ett invandrarpolitiskt program som utgår ifrån att få ner statens kostnader och inte ifrån medmänsklighet.</textBlock>
  </contentBlock>
  <contentBlock page="0" id="i-6e7109b2f8251995">
    <textBlock id="i-ba7ef6991bafc12b">I medierna får vi dagligen ta del av upprörande utvisningsfall. ''Tannos'' från Iran får inte uppehållstillstånd trots att hennes man, vars barn hon skall föda i november, beviljats detta.</textBlock>
  </contentBlock>
  <contentBlock page="0" id="i-f338cd78d33bd03f">
    <textBlock id="i-4a3589ca689a462d">Familjen Sánchez Diaz kom till Sverige i januari</textBlock>
    <textBlock id="i-056edb34736ecb71">1991. Luis Enrique Sánchez fick fem kulor i kroppen i november 1989 på grund av sin aktivitet i det politiska partiet Unión Patriótico. Jag har själv sett hans sår. Han vägrades uppehållstillstånd i oktober 1992. Hans politiska aktivitet och mordförsöket på honom är dokumenterat. Det borde vara en självklarhet att han får stanna i</textBlock>
    <textBlock id="i-5d3c628e93653f37">Sverige.</textBlock>
  </contentBlock>
  <contentBlock page="0" id="i-729dae2f54c443e7">
    <textBlock id="i-f6a02ef0d90fc0cf">Avslaget måste grunda sig på en felaktig bild av förhållandena i Colombia. Formellt är Colombia en demokrati, men i verkligheten riskerar var och en som är aktiv i ''fel'' parti eller fackligt aktiv att dödas.</textBlock>
  </contentBlock>
  <contentBlock page="0" id="i-ec9ef2cb1b22bc81">
    <textBlock id="i-b40e1e3c75a5b2df">Colombia är i dag ett samhälle genomsyrat av våld.</textBlock>
    <textBlock id="i-2fb304c1df88518f">Förutom det kriminella våld som präglar alla samhällen med stor fattigdom och stora klassklyftor, utövas omfattande våld av:</textBlock>
  </contentBlock>
  <contentBlock page="0" id="i-ae55f31fa3425075">
    <textBlock id="i-f0a804703330e9de">Militär, polis och paramilitära grupper.</textBlock>
  </contentBlock>
  <contentBlock page="0" id="i-01de3a42513114d9">
    <textBlock id="i-116ec068f8776eb0">Narkotikakarteller.</textBlock>
  </contentBlock>
  <contentBlock page="0" id="i-3f92c1c1dd0e832a">
    <textBlock id="i-efe4272eea32c8c4">Lejda gatubarnsmördare.</textBlock>
  </contentBlock>
  <contentBlock page="0" id="i-24d139372a95be5f">
    <textBlock id="i-ef4a259593324186">Gerillarörelser.</textBlock>
  </contentBlock>
  <contentBlock page="0" id="i-6b811ec41bf23751">
    <textBlock id="i-d85dc470bd14d89d">De uppföljningar som gjorts av MR-organisationer visar att emellan 1988 och 1991 registrerades 2 289</textBlock>
    <textBlock id="i-10178a43916d7b76">politiska mord, 6 263 förmodade politiska mord och 744 försvinnanden med politisk bakgrund.</textBlock>
  </contentBlock>
  <contentBlock page="0" id="i-b4d863daf6d8af83">
    <textBlock id="i-486a39d532dfb177">1987 skrev överste Orlando Zafra Galvis: ''Gerillan är bara ett bihang till de omstörtande krafterna och mindre viktig än man allmänt anser den vara. Det farligaste i en omstörtande verksamhet är det som de upproriska kallar det politiska och psykologiska kriget. Detta krig har till uppgift att ta över kontrollen av folket, att med extremistiska ideologier göra folk fanatiska, att bygga upp organisationer som åtar sig att manipulera massorna -- -- --''</textBlock>
  </contentBlock>
  <contentBlock page="0" id="i-8f0200d28fe1d98e">
    <textBlock id="i-8390cdd929b4a238">De revolutionära krafterna ''börjar med en oidentifierbar infiltrationsprocess inom stat och samhälle. De bildar grupper inom fackföreningar, landsorganisationer, bland lärare och på universitet, inom massmedia, rättsapparaten -- -- --</textBlock>
    <textBlock id="i-7a9744b8f0cc8b94">''. Den slutsatsen drogs 1988 av general Alvaro</textBlock>
    <textBlock id="i-19aa9c2e123370ea">Valencia Tovar.</textBlock>
  </contentBlock>
  <contentBlock page="0" id="i-ad49b42cd59a7038">
    <textBlock id="i-05136c08a7b619c5">Statsterrorismens ansikte syns tydligt i de militära handböckerna:</textBlock>
  </contentBlock>
  <contentBlock page="0" id="i-59e76ce88bfedea4">
    <textBlock id="i-57ffb45e3111992a">''All den verksamhet som i längden gynnar fienden måste kontrolleras av underrättelsetjänsten.</textBlock>
    <textBlock id="i-4a8a1b99ccf5ba26">Samhället måste försvara sig och därför måste speciella grupper sättas in för att kontrollera denna obeväpnade fiende''.</textBlock>
  </contentBlock>
  <contentBlock page="0" id="i-a1bf0bfe2639e453">
    <textBlock id="i-e5496ff4b0197cb0">Man måste slå till mot ''de organisationer som tjänar som fiendens fasad'' och ''den del av befolkningen som frivilligt eller inte stöder fienden''.</textBlock>
  </contentBlock>
  <contentBlock page="0" id="i-15fb904be3161a09">
    <textBlock id="i-634bb30d4c116e48">Överste Zafra rekommenderar i detta syfte</textBlock>
    <textBlock id="i-649e02a0bf054d11">''förhör, husundersökningar, öppna och hemliga operationer''. Även tortyr accepteras som en laglig metod i detta ''smutsiga krig''. I en av den colombianska arméns handböcker återges den franske översten Roger Trinquiers åsikter om tortyren: ''Men det är viktigt att fången inte behandlas som en vanlig brottsling eller som en krigsfånge. Vad de styrkor som arresterat honom är ute efter är inte att bestraffa ett brott -- -- -- utan som i alla krig, att krossa fiendens armé eller att tvinga den att kapitulera. Fången skall utfrågas om sin organisation -- -- --. Under dessa förhör skall han inte vara biträdd av någon advokat. Om han lämnar de begärda upplysningarna skall förhöret omedelbart avslutas, om inte, måste specialister med vilka medel som helst försöka tvinga ur honom hemligheterna. Fången bör, som alla soldater, då konfronteras med det lidande och den säkra död han dittills kunnat undgå''.</textBlock>
  </contentBlock>
  <contentBlock page="0" id="i-ca2223dfad4d15e9">
    <textBlock id="i-cf7942f6463b4cdc">Redan 1986 sade den dåvarande riksåklagaren</textBlock>
    <textBlock id="i-d5c49797aa02d6bb">Carlos Jiménez Gómez: ''I Colombia finns det inte bara en utan två grundlagar, den som säljs i bokhandlarna -- en häftad upplaga avsedd för medborgarna -- och en annan som efter hand tyst har smugit sig in i statens hjärta. Man vet inte när, hur eller vem som är reserverad för de väpnade styrkorna.''</textBlock>
  </contentBlock>
  <contentBlock page="0" id="i-c325d35293dddf0f">
    <textBlock id="i-3f6140916210056c">I en rapport avlämnad av en undersökningsgrupp på uppdrag av EG-parlamentet konstateras att situationen när det gäller de mänskliga rättigheterna är minst sagt bedrövlig i Colombia.</textBlock>
  </contentBlock>
  <contentBlock page="0" id="i-f1f0003085e1cac4">
    <textBlock id="i-5b82e643d618d934">Avser invandrarministern att vidta några åtgärder så att personer, som bevisligen utsatts för attentat i sitt hemland, inte utvisas till ett sådant land?</textBlock>
  </contentBlock>
  <contentBlock page="0" id="i-04a865f1889af37a">
    <textBlock id="i-44d8abcc56cb6e5b">1993/94:16 av Jan Fransson (s) till jordbruksministern om jaktarrendena:</textBlock>
  </contentBlock>
  <contentBlock page="0" id="i-76ecb3e16f06ee8b">
    <textBlock id="i-18ddd622ab2719d3">Jakten i Sverige är folklig landsbygdskultur. Detta bekräftas nu senast i en relativt färsk undersökning om den svenske jägaren. Över hälften av jägarna bor i glesbygd. Jakten har fortfarande en stark anknytning till jord- och skogsbruk. Drygt 20 %</textBlock>
    <textBlock id="i-9f38ea26eb8b963a">hade sin sysselsättning inom denna bransch jämfört med riksgenomsnittet som bara är 3 %. 50 % av jägarna tjänar mindre än 13 500 kronor. Nästan</textBlock>
    <textBlock id="i-87cc958171501ad8">60 % av jägarna är icke-markägande.</textBlock>
  </contentBlock>
  <contentBlock page="0" id="i-7b172cdd494e5d22">
    <textBlock id="i-8dd6494dce51780b">Riksdagen har vid åtskilliga tillfällen uttalat att det är viktigt att denna folkliga tradition i den svenska jakten bevaras. Men vad händer nu när staten via</textBlock>
    <textBlock id="i-e557cc180b7078c0">Domän AB har gått i bräschen för helt oskäliga prishöjningar och kortsiktiga arrendevillkor?</textBlock>
    <textBlock id="i-e90381ce88289313">Priserna har i vissa fall mer än fördubblats och systemet med fällavgifter upphör. Det innebär en övergång till ett prissystem som inte tar hänsyn till den verkliga tillgången på vilt och vad som är förenligt med en god viltvård att beskatta.</textBlock>
  </contentBlock>
  <contentBlock page="0" id="i-331ebb7b50822d4d">
    <textBlock id="i-48550aa4cb3d5183">Att låta ett kortsiktigt ekonomiskt marknadstänkande styra viltvården står enligt min mening i strid med de riktlinjer för en god jakt- och viltvård som riksdagen uttryckt genom 4 § i jaktlagen: ''I viltvården ingår att genom särskilda åtgärder sörja för att viltet får skydd och stöd och att anpassa jakten efter tillgången på vilt. För att åtgärderna utförs och anpassningen sker svarar markägaren och jakträttshavaren.''</textBlock>
  </contentBlock>
  <contentBlock page="0" id="i-b177d4a8794a520c">
    <textBlock id="i-c2282d080956cc8f">Priset för arrende av jakt på statens marker har tidigare bildat en norm för vad som kan betraktas som en skälig prisnivå. Detta har varit ett allmänt accepterat synsätt eftersom jakt- och viltvården inte lämpar sig för ett ohämmat marknadssystem.</textBlock>
  </contentBlock>
  <contentBlock page="0" id="i-fe0c4faf068cfb8f">
    <textBlock id="i-f6d9861fb1eb9a41">Domäns nya prispolitik, från att vara normgivande för skäliga arrendepriser till att bli prispådrivande innebär att andra stora markägare nu kommer att följa efter. Detta kommer ofelbart att leda till att endast ekonomiskt starka personer från Sverige och utlandet får möjlighet att jaga. Domäns hantering av jaktarrendepriserna sätter hela den svenska jaktkulturen på spel och dess karaktär av folklig landsbygdskultur. Den har också väckt en storm av protester från jägare i hela landet. På den socialdemokratiska partikongressen kom detta till uttryck genom ett beslut att ge den socialdemokratiska riksdagsgruppen i uppdrag att motverka Domäns och kyrkans extrema höjningar av jaktarrendena.</textBlock>
  </contentBlock>
  <contentBlock page="0" id="i-0a2278296eb7f828">
    <textBlock id="i-370840d9fcc0c435">Mot denna bakgrund vill jag fråga jordbruksministern om han är beredd att medverka till att priser och andra villkor för upplåtelser för jakt på statlig och annan allmänt ägd mark återigen blir normgivande för vad som anses skäligt.</textBlock>
  </contentBlock>
  <contentBlock page="0" id="i-fa807193889aa84f">
    <textBlock id="i-285589274b3e0e12">1993/94:17 av Sten Andersson i Malmö (m) till kulturministern om asylpolitiken:</textBlock>
  </contentBlock>
  <contentBlock page="0" id="i-678e04b41b1ab9c8">
    <textBlock id="i-6c76e2583f91a0f7">Den svenska asylpolitiken är enligt mångas uppfattning ryckig och saknar verklighetsförankring. För att lyckliggöra både hjärta och hjärna används omväxlande hårda och mjuka metoder. Bristen på en konsekvent och genomtänkt politik leder enligt min mening till ständigt felaktiga beslut. När sedan verkligheten gör sig påmind, tvingas nya beslut fram för att rätta till de begångna misstagen. Besluten kommer därmed aldrig i fas med utvecklingen utan kommer alltid för sent.</textBlock>
  </contentBlock>
  <contentBlock page="0" id="i-33ce2e24219f6e29">
    <textBlock id="i-7dacfe72eea5ed1d">Den 10 oktober 1992 infördes ett visumtvång som i praktiken var riktat mot kosovoalbaner. Dessa ansågs plötsligt inte längre vara i samma behov av skydd som tidigare, detta trots att 50 000</textBlock>
    <textBlock id="i-363ce2f068060dd2">kosovoalbaner då redan fanns i Sverige. Samtidigt upphörde visumtvånget för bosnier, vilket ledde till att 40 000 bosnier ansökte om asyl i Sverige. Den</textBlock>
    <textBlock id="i-d0e5135810e2390b">24 juni 1993 återinfördes ett visumtvång för bosnier. Bedömningen var således att denna grupp inte längre hade samma behov av skydd. Samtidigt meddelades att de som hunnit komma till Sverige kunde räkna med uppehållstillstånd. I Danmark ges bosnier endast tillfälligt uppehållstillstånd och avsikten är att förbereda flyktingarna för repatriering.</textBlock>
  </contentBlock>
  <contentBlock page="0" id="i-124b84d59567352c">
    <textBlock id="i-4efb83d578364000">De svenska besluten innebär att ca 100 000 bosnier beviljas asyl på kort tid. Detta motsvarar antalet invånare i en medelstor svensk stad. Kostnaderna för skattebetalarna blir enorma. De svenska besluten togs utan någon föregående debatt, trots att det kommer att leda till utgifter på flera miljarder kronor.</textBlock>
  </contentBlock>
  <contentBlock page="0" id="i-1d87761262e7e33d">
    <textBlock id="i-4f2221e48ede68af">Är statsrådet beredd att föreslå förändringar i asylpolitiken så att huvuddelen av den svenska hjälpen lämnas hjälpsökande runt om i världen i stället för att som nu i huvudsak komma dem till del som på olika sätt lyckats ta sig till Sverige?</textBlock>
  </contentBlock>
  <contentBlock page="0" id="i-52fd2cc3040c6c23">
    <textBlock id="i-efc37eb6c5043b2f">1993/94:18 av Hans Göran Franck (s) till justitieministern om kriminalpolitiken:</textBlock>
  </contentBlock>
  <contentBlock page="0" id="i-bde3f58ac232a285">
    <textBlock id="i-835e5fc44c675ff5">Svensk kriminalpolitik håller på att förändras i grunden. Det framgår av en nyligen utkommen skrift från justitiedepartementet, Att renovera en förfallen kriminalpolitik.</textBlock>
  </contentBlock>
  <contentBlock page="0" id="i-c572c8008d8bca4c">
    <textBlock id="i-ac68c201558b94a4">Den nya kriminalpolitiken sägs vara ett försök att reparera Socialdemokraternas missriktade politik.</textBlock>
    <textBlock id="i-49f9f5a3ea16b9dd">Regeringen 1982--1991 läggs bl.a. till last införandet av halvtidsfrigivningen med åtföljande ökad brottslighet, fortsatt utbredning av narkotikamissbruket samt en ökning av den anmälda brottsligheten med 216 000 brott.</textBlock>
  </contentBlock>
  <contentBlock page="0" id="i-5afabc65008ba1da">
    <textBlock id="i-4f5d062d26c25cc2">Den brottsförhindrande effekten av ökande inspärrning i fängelse har emellertid av forskningen, senast i två avhandlingar från</textBlock>
    <textBlock id="i-0510c3db59734ff8">Stockholms universitet och av</textBlock>
    <textBlock id="i-195be375b5b3d8f9">Ungdomsbrottskommittén (SOU 1993:35), bedömts som marginell. Det gäller även effekterna av halvtidsreformen 1983. Påtagliga effekter på brottsnivån genom inspärrning av gärningsmän kan inte uppnås utan att fängelsebeläggningen flerfaldigas till en kostnad av åtskilliga miljarder kronor. För övrigt förekommer principen om villkorlig frigivning efter halva tiden eller t.o.m.</textBlock>
    <textBlock id="i-33078211af3ac95f">tidigare i ett flertal europeiska länder och infördes i t.ex. Storbritannien av en konservativ regering.</textBlock>
  </contentBlock>
  <contentBlock page="0" id="i-2852f67539b07fc1">
    <textBlock id="i-649e1916f1b81c46">Narkotikamissbrukets utbredning pekar enligt tillgängliga källor på att nytillskottet är begränsat och att allt färre unga blir missbrukare. Detta framgår av årliga undersökningar av skolelevers och värnpliktigas användning av narkotika, av stickmärken bland arrestanter på Stockholms häkte och av åldersfördelningen bland lagförda för narkotikabrott. Minskningen i antalet debutanter i narkotikamissbruk var dessutom särskilt stark under 1970-talet.</textBlock>
  </contentBlock>
  <contentBlock page="0" id="i-012ad725a065d2b7">
    <textBlock id="i-e8948ad7ec870dc4">Vad gäller brottsutvecklingen har antalet anmälda brott ökat med 24 000 per år perioden 1982--1991.</textBlock>
    <textBlock id="i-9b171595204695ff">Siffran kan dock jämföras med motsvarande för de borgerliga regeringsåren 1976--1982: 31 000 per år.</textBlock>
  </contentBlock>
  <contentBlock page="0" id="i-afca60f76246d6e1">
    <textBlock id="i-f4f2613eb8beb947">Justitieministern har valt att renovera kriminalpolitiken genom bl.a. följande --</textBlock>
    <textBlock id="i-a53c36e603270ef3">genomförda och planerade -- skärpningar av straff och verkställighet:</textBlock>
  </contentBlock>
  <contentBlock page="0" id="i-35a339d5f1d42539">
    <textBlock id="i-c7111e81e8e485ce">--  Höjning av fängelsestraffen för 18</textBlock>
    <textBlock id="i-a5b90d5c241c6a59">brottsbalksbrott (och minskning för två);</textBlock>
  </contentBlock>
  <contentBlock page="0" id="i-9f0e9e5af0b8943e">
    <textBlock id="i-acc548c0deb4aa2b">--  Höjning av fängelsestraffen för trafikonykterhetsbrott;</textBlock>
  </contentBlock>
  <contentBlock page="0" id="i-ce6d832f107af39d">
    <textBlock id="i-b9d5e98562004e4c">--  Införande av fängelse i straffskalan för konsumtion av narkotika;</textBlock>
  </contentBlock>
  <contentBlock page="0" id="i-a022bf1cc3297253">
    <textBlock id="i-1977cf7d941de5c1">--  Avskaffande av halvtidsfrigivningen.</textBlock>
  </contentBlock>
  <contentBlock page="0" id="i-85e0b9ebbcf2cbc9">
    <textBlock id="i-2714bc157b9fcaa5">Dessa lagändringar är den huvudsakliga orsaken till att Kriminalvårdsstyrelsen nu uppskattar att 1 400</textBlock>
    <textBlock id="i-a2b24b49fe7ea8b7">nya anstaltsplatser -- främst slutna -- måste byggas.</textBlock>
    <textBlock id="i-d3dede41fffab76d">Nybyggnadskostnaden för så många slutna platser kan beräknas till ca 2 miljarder kronor och driftskostnaderna, om alla platser fylls, till ca 700</textBlock>
    <textBlock id="i-611525d0ef732ad6">miljoner kronor per år. Till detta kommer växande kostnader för häkten, som för närvarande är överfulla.</textBlock>
  </contentBlock>
  <contentBlock page="0" id="i-5ccf0572f0bf5f10">
    <textBlock id="i-be3e2f449e882b2b">I de olika propositionerna görs inte troligt att straffskärpningarna skall få en brottsminskande effekt. Justitieministern tar inte ställning till empirisk kunskap om påföljders effekter på brottsutvecklingen. Där forskningen visat att de allmänpreventiva effekterna av ytterligare höjningar av risken för fängelse är obefintliga eller marginella, hänvisar justitieministern till ''sunda förnuftet'' som bevis för att sådana effekter finns.</textBlock>
  </contentBlock>
  <contentBlock page="0" id="i-cb4590c9dcd3a226">
    <textBlock id="i-987319e5867fd90d">Då det inte kan visas empiriskt att ytterligare fängelse inte ger brottsminskande effekter, bör en rationell kriminalpolitik satsa på något annat utifrån den allmänna principen att det minst skadliga ingreppet skall användas.</textBlock>
  </contentBlock>
  <contentBlock page="0" id="i-63c2e0055a16731f">
    <textBlock id="i-155628b1fcf71d89">Justitieministern har också introducerat en ny princip för straffmätning, nämligen: ''Genom att straffa brottslingen upprättar staten brottsoffret''.</textBlock>
    <textBlock id="i-01ab4f871d711c37">Denna princip innebär att spärrarna mot ökad användning av fängelsestraff kan sättas ur spel. För hur motBevisa att det inte krävs ett, två, fem eller tio års fängelse för gärningsmannen för att offret skall bli ''upprättat''? Risken att hamna i ett vedergällningstänkande är påtaglig.</textBlock>
  </contentBlock>
  <contentBlock page="0" id="i-5b08e607a5270fd8">
    <textBlock id="i-cfa5ac2d5f6dab67">Skulle regeringen vilja införa denna straffmätningsregel i brottsbalken, kommer den knappast att vara brottsoffren till hjälp. Vad brottsoffret i normalfallet önskar är ekonomisk kompensation, någon att prata med och i förekommande fall läkarvård -- inte ''upprättelse''</textBlock>
    <textBlock id="i-37ea15611c989c49">genom högre straff för gärningsmannen. Det är vad undesökningar på området visar. Den halva miljon kronor som en årsplats i sluten anstalt kostar kan säkert användas bättre för att upprätta brottsoffret.</textBlock>
  </contentBlock>
  <contentBlock page="0" id="i-0d9e7acc85e35054">
    <textBlock id="i-fcaeb945b559a678">Internationell erfarenhet visar att brottsnivån inte bestäms av straffnivån. Justitieministern har själv framhållit detta: ''Allmänt sett tycker jag att det hos många finns en överdriven tilltro till lagstiftningens betydelse i det brottsbekämpande arbetet. Om brottsligheten drastiskt kunde minskas endast genom att riksdagen antog nya lagar, skulle detta ha gjorts för länge sedan.''</textBlock>
  </contentBlock>
  <contentBlock page="0" id="i-2c18d497c4c3f6cb">
    <textBlock id="i-7150c7704149de56">Justitieministern bör följa denna kloka insikt i stället för att aktivt föra en politik som snabbt leder till att fängelsebeläggningen slår rekord för 1900-</textBlock>
    <textBlock id="i-f368e0a413984f99">talet. Det finns ju andra vägar att gå: exempelvis restriktiv alkoholpolitik för minskning av våldsbrotten, avkriminalisering enligt</textBlock>
    <textBlock id="i-d4ff0eddc9ca7e51">Åklagarutredningens förslag, omprioritering av</textBlock>
    <textBlock id="i-674fdc2c0ad3382b">Polisens resurser till mer skydd av medborgarna, påverkan av tillfällesstrukturen för att minska brottsligheten, kraftig satsning på stödpersoner för unga lagöverträdare på väg in i en brottslig karriär och företagssponsring av jobb till persistenta förmögenhetsbrottslingar.</textBlock>
  </contentBlock>
  <contentBlock page="0" id="i-1c04255d31ad889a">
    <textBlock id="i-615d0641957e2592">Sedan kvarstår naturligtvis den ständiga frågan:</textBlock>
    <textBlock id="i-16ca86efb9fd72eb">Hur förbättra levnadsförhållandena för dem som befolkar våra fängelser? Det är det entydiga resultatet från alla undersökningar att de som sitter i fängelse har sämre uppväxtvillkor, sämre utbildning, sämre hälsa, sämre bostad, sämre ekonomi och sämre situation på arbetsmarknaden än övriga medborgare. De som sitter i fängelserna är förlorare. För dem gäller verkligen: brott lönar sig inte.</textBlock>
  </contentBlock>
  <contentBlock page="0" id="i-d4e20169ba25501a">
    <textBlock id="i-25592cda5b5b2015">Av central betydelse för beivrandet av den tilltagande brottsligheten är att göra väsentligt större satsningar på den brottsförebyggande verksamheten än vad som görs för närvarande.</textBlock>
  </contentBlock>
  <contentBlock page="0" id="i-06c30e321580053f">
    <textBlock id="i-ef78f4699db918a2">Med anledning av det anförda får jag ställa följande frågor till justitieminister Gun Hellsvik:</textBlock>
  </contentBlock>
  <contentBlock page="0" id="i-3c4734e1396fc1fe">
    <textBlock id="i-7addd8240664a1bc">1.  Vilka belägg har justitieministernför att ytterligare straffskärpningar skulle minska straffnivån?</textBlock>
  </contentBlock>
  <contentBlock page="0" id="i-e11f712bf950acfc">
    <textBlock id="i-1fddcc7d84997083">2.  Vilket lagligt stöd finns enligt justitieministern för att staten genom bestraffning av brottslingen upprättar brottsoffret?</textBlock>
  </contentBlock>
  <contentBlock page="0" id="i-fcef29e7e6a9153b">
    <textBlock id="i-c4687c5e36d8a891">3.  Är den beräknade utbyggnaden av antalet fängelseplatser med ca 1 400 till en uppskattad nybyggnadskostnad beräknad med ca 2 miljarder och årlig driftskostnad med ca 700 miljoner kronor ändamålsenlig och försvarlig?</textBlock>
  </contentBlock>
  <contentBlock page="0" id="i-c7585f00edaead98">
    <textBlock id="i-7d1b83832a06c7e0">4.  Vilka alternativ till fängelse är regeringen beredd att verka för utöver samhällstjänst och intensivövervakning?</textBlock>
  </contentBlock>
  <contentBlock page="0" id="i-8ed01412047e7227">
    <textBlock id="i-808c72503829c596">5.  Vilka åtgärder vill regeringen föreslå för att förbättra förhållandena för dem som befolkar fängelserna, i syfte att förhindra återfall och främja en bättre social anpassning efter frigivningen?</textBlock>
  </contentBlock>
  <contentBlock page="0" id="i-1efea3038f934396">
    <textBlock id="i-0a91aece564092b5">6.  Vilka ytterligare satsningar på brottsförebyggande åtgärder vill regeringen göra?</textBlock>
  </contentBlock>
  <contentBlock page="0" id="i-b5d722b7d2b48263">
    <textBlock id="i-4043a8a09792b445">30 § Kammaren åtskildes kl. 16.41.</textBlock>
  </contentBlock>
  <contentBlock page="0" id="i-7ee6391b5f3b86f0">
    <textBlock id="i-2b04a3a444b73f2d">Förhandlingarna leddes av talmannen.</textBlock>
  </contentBlock>
</protocol>
