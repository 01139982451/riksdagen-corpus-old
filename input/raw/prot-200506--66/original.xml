<protocol id="prot-200506--66">
  <contentBlock page="0" id="i-ba439e88c915e259">
    <textBlock id="i-c4bdde6cd3238d76">﻿</textBlock>
    <textBlock id="i-65766502af4d9832">Riksdagens protokoll</textBlock>
    <textBlock id="i-69879cdfeffc1fc3">2005/06:66</textBlock>
    <textBlock id="i-85f6c2ef67ed7a8d">Torsdagen den 2 februari</textBlock>
    <textBlock id="i-9b9a7607e7558f8f">Kl. 14:00 - 14:49</textBlock>
    <textBlock id="i-92887f06718cdbe5">1 § Statsministerns frågestund</textBlock>
    <textBlock id="i-32261f66fc1f9e95">Anf. 1 TREDJE VICE TALMANNEN:</textBlock>
    <textBlock id="i-162fd8c3c7915011">Vi ska ägna de närmaste 45 minuterna åt statsministerns frågestund och hälsar statsministern välkommen.</textBlock>
    <textBlock id="i-4354a669ade7a841">Djurtransporter</textBlock>
    <textBlock id="i-ef96762c633c9af5">Anf. 2 MARIA WETTERSTRAND (mp):</textBlock>
    <textBlock id="i-636c31f22d2016dc">Fru talman! Vi har sett i tv hur tiotusentals djur kor, får, grisar och kycklingar dör eller skadas allvarligt i transporter i Sverige. Det är faktiskt över 60 djur om dagen, i ett land som har världens kanske starkaste djurskyddslagstiftning. Det handlar om stress och värme eller frakturer som gör att djuren dör eller måste avlivas. Det är ett plågsamt öde de går till mötes.</textBlock>
    <textBlock id="i-abaabfc93a625cda">Är statsministern beredd att förbättra tillsynen av transporterna, till exempel genom fler oanmälda kontroller, genom att se till att det finns ett lagkrav på att transportörerna är utbildade, ifrågasätta den åttatimmarsregel som gäller och i stället kanske jobba för kortare transporter, fler gårdsslakterier och närslakt, och se till att polis och åklagare får resurser att prioritera de här ärendena högre än man gör i dag?</textBlock>
    <textBlock id="i-a660584934fa003a">Från Miljöpartiets sida har vi lagt fram många förslag i den riktningen. En del har vi fått gehör för. Men det tycks som om vi måste göra mer för att djur ska behandlas som levande varelser och inte som vilka handelsvaror som helst.</textBlock>
    <textBlock id="i-40de78483133fb1c">Anf. 3 Statsminister GÖRAN PERSSON (s):</textBlock>
    <textBlock id="i-0f55b55bf5dab06e">Fru talman! Det är viktiga frågor som Maria Wetterstrand tar upp. Man kan få intrycket att vi har en djurhälsa och en hantering av djur i Sverige som är undermålig. Jag vänder mig mot den beskrivningen. Vi har en god djurhälsa, vi har höga krav och vi har höga ambitioner. Vi har inte minst mycket engagerade jordbrukare vars arbete med de egna djuren präglas av stor respekt.</textBlock>
    <textBlock id="i-b430fa408de12850">Självklart kan det bli ännu bättre. Jag vill dock säga att ska man förbättra ytterligare, ta ett steg framåt, måste också den näring som föder upp djur och som förser livsmedelsindustrin med det som den sedan ska förädla vidare inbegripas i denna förändring och förbättring. Självklart tror jag att hela kammaren står bakom att vi ska ha de absolut högsta kraven och vara fortsatt ledande i Europa och världen på detta område.</textBlock>
    <textBlock id="i-11871514bea5dffb">Anf. 4 MARIA WETTERSTRAND (mp):</textBlock>
    <textBlock id="i-71a05b17f6c93842">Fru talman! Vi är naturligtvis stolta över att vi har lyckats jobba fram en kraftig djurskyddslagstiftning, där Miljöpartiet hela tiden har varit en av de starkast pådrivande krafterna. Men det tycks som om det framför allt behövs en bättre tillsyn i det här fallet. Det är egentligen inte så att lagkraven är för svaga, utom att man möjligen skulle behöva korta transporttiderna något.</textBlock>
    <textBlock id="i-221a5b5cf0921304">Sedan skulle man behöva kunna slakta djuren närmare den plats de kommer ifrån, så att man slapp ha den här typen av väldigt långa transporter. Jag tror inte att det här är någonting som näringen motsätter sig. Naturligtvis vill bönderna att deras djur ska behandlas med respekt även när de går till slakt. Det är jag fullständigt övertygad om.</textBlock>
    <textBlock id="i-d88a51e234dee554">Jag får väl tolka statsministerns svar som att han ändå är beredd att göra någonting i den här riktningen.</textBlock>
    <textBlock id="i-f070137372fd335a">Anf. 5 Statsminister GÖRAN PERSSON (s):</textBlock>
    <textBlock id="i-132011a9e1186885">Fru talman! Jag är naturligtvis beredd att fortsätta diskutera en ytterligare förbättring av djurtillsynen och djurhälsan. Men jag vill göra det tillsammans med näringen. Det är dessutom en hårt pressad näring lönsamhetsmässigt. Det ska vi vara på det klara med.</textBlock>
    <textBlock id="i-164eaad4471af8a7">Jag tror inte att det finns en motsättning mellan god djurhälsa och god lönsamhet. Tvärtom tror jag att det är mycket lönsamt. Men strukturen på våra slakterier och våra transportavstånd kan vara sådana frågor som också har en ekonomisk sida som inte ska glömmas bort i sammanhanget.</textBlock>
    <textBlock id="i-bcc38eaa939fffc9">Fastighetsskatten</textBlock>
    <textBlock id="i-79a8a3edcf22166c">Anf. 6 FREDRIK REINFELDT (m):</textBlock>
    <textBlock id="i-6386619fcce860ab">Fru talman! Göran Persson gav ett tydligt besked under debatten i går: inga sänkta skatter under nästkommande mandatperiod. Därför var det intressant att läsa om Pär Nuder i Svenska Dagbladet i morse. Han verkade åtminstone öppna för att det kunde bli fråga om lättnader när det gäller fastighetsskatten. Detta är ju en fråga som för en del människor faktiskt är skillnaden mellan att kunna bo kvar och att få lämna sitt hus. Det är ofta äldre som har sparat och amorterat ett helt liv.</textBlock>
    <textBlock id="i-21cdaa0f1b45177f">Därför är det viktigt att veta om de borgerliga partierna, den borgerliga alliansen, kan få stöd från socialdemokratin när det gäller lättnader med fastighetsskatten. Vad är det som gäller, Persson eller Nuder?</textBlock>
    <textBlock id="i-b2c1d2d5c773b015">Anf. 7 Statsminister GÖRAN PERSSON (s):</textBlock>
    <textBlock id="i-f821e10ee7d2bad4">Fru talman! Vi har aldrig dolt att vi kan tänka oss översyn av olika typer av skatter. Det gör vi ständigt, därför att vi vill ha ett skattesystem som fungerar och som är trovärdigt. Fastighetsskatten är en skatt som vi kontinuerligt ser över och förändrar. Vi har inget som helst intresse av att den till följd av kraftigt stigande fastighetspriser drar i väg.</textBlock>
    <textBlock id="i-bd01a4fdb4d85ad8">Den diskussionen och att göra den typen av justeringar är någonting helt annat än där Fredrik Reinfeldt befinner sig, med jättelika skattesänkningar i storleksordningen 250 miljarder kronor. Det är ambitionen. Det är där som avgrunden går i svensk politik.</textBlock>
    <textBlock id="i-4c4fe25ef07194f7">Vi är nu överens om att behålla fastighetsskatten. Jag tycker att det är bra att den borgerliga alliansen har sagt det så tydligt. Därför ska vi också se till att den fungerar och är relevant. I det reformarbetet vill vi säkert delta.</textBlock>
    <textBlock id="i-3bcd54a74fd89d13">Anf. 8 FREDRIK REINFELDT (m):</textBlock>
    <textBlock id="i-793d8b96696e9ff9">Fru talman! Det verkar som om de skattesänkningar vi verkligen föreslår inte räcker. Det måste på något sätt till en demonsiffra för att Socialdemokraterna ska visa upp glada miner.</textBlock>
    <textBlock id="i-2b52822cf40946de">Nu var frågan huruvida det fanns en öppning för att sänka fastighetsskatten. Då noterade jag ord som översyn och att skatten skulle fungera. Det var skattebyråkraten som talade.</textBlock>
    <textBlock id="i-33e9ab96b14f03b9">Det är väl det besked som äldre och villaägare får från Göran Persson: Tolka nu inte Pär Nuder som att någon funderar på att sänka någon skatt. Det är Göran Perssons besked som gäller. Nästa mandatperiod blir det inga skattesänkningar, om det inte är motiverat av skattebyråkratiska skäl.</textBlock>
    <textBlock id="i-e72fcd0b5cbc7160">Anf. 9 Statsminister GÖRAN PERSSON (s):</textBlock>
    <textBlock id="i-cd7b77a695fd4dd5">Fru talman! Jag trodde att Fredrik Reinfeldt skulle låta sig provoceras lite. Jag pekar ändå på den verkligt stora förflyttning som Fredrik Reinfeldt har gjort i skattefrågan, nämligen att man ska behålla fastighetsskatten. Det är tydligen beskedet nu från den borgerliga alliansen.</textBlock>
    <textBlock id="i-2be80128c43622e3">Vi har aldrig låtsats som om man kan ta bort fastighetsskatten. Däremot har vi ett intresse av att den ska fungera. Vi har ingen ambition eller någon vilja att människor med låga inkomster ska få problem med sitt boende. Därför har vi infört en begränsningsregel som ser till att folk med låga inkomster klarar fastighetsskatten. Behöver den förbättras ytterligare gör vi det.</textBlock>
    <textBlock id="i-9e4251ec0e90f09b">Vi kan nu konstatera att Moderaterna, Folkpartiet och andra borgerliga partier tycks vara med på att vi ska ha en fastighetsskatt också i framtiden. Det är bra. Men i ett annat inlägg, vid ett annat tillfälle, fördjupa dig gärna i den moderata visionen om 250 miljarder i skattesänkningar!</textBlock>
    <textBlock id="i-8de56b1c7f49c5a2">Klassklyftor i skolan</textBlock>
    <textBlock id="i-eb72a182e89bfea3">Anf. 10 LARS LEIJONBORG (fp):</textBlock>
    <textBlock id="i-9e2714ee3c527742">Fru talman! Det kommer rapporter om att klassklyftorna ökar i den svenska skolan. Förra veckan var det Skolverket, i morse var det Rädda Barnen. Det kan tyckas förvånande för en del, för skolministrarna har ju kommit och gått. Men när de har argumenterat mot Folkpartiets förslag har allihop, Ylva Johansson, Ingegerd Wärnersson, Östros och Baylan, sagt samma sak: Vi ska inte ha en sorteringsskola.</textBlock>
    <textBlock id="i-2a7b4f92b348244a">Men nu kommer vi allt längre och längre in i en sorteringsskola. De åtgärder som skulle vara verksamma får Socialdemokraterna allt svårare att genomföra. Ni gick till er partikongress och ville ha klartecken för en mer kunskapsinriktad skola med nationella prov i årskurs 3 men fick nej.</textBlock>
    <textBlock id="i-a3202c5bdb1c4307">Ni har inte lyckats få igenom en ny skollag, som skulle kunna vara ett instrument för att få mer arbetsro i skolan. Antalet obehöriga ökar.</textBlock>
    <textBlock id="i-2c3139c3801fd97e">Vad tänker ni göra mot detta? Har ni över huvud taget någon idé, eller ska det halvår som återstår tills vi kan få en ny regering vara en förlorad period?</textBlock>
    <textBlock id="i-a78256cf7fa19ad9">Anf. 11 Statsminister GÖRAN PERSSON (s):</textBlock>
    <textBlock id="i-a63b00d3798aaecb">Fru talman! Vi har tydligt sagt vad vi tror är det viktiga med skolan och skolpolitiken. Vi vill ha fler lärare i skolan. Vi vill ha fler vuxna i skolan. Vi har hela tiden vänt oss mot Folkpartiets hårdare-tag-filosofi. Ibland kan ett och annat behöva stramas upp. Men att ha hårdare tag som en bärande idé för en skolpolitik har vi aldrig trott på. Det är mycket svårare än så. Det är sammansatt.</textBlock>
    <textBlock id="i-d118dd2258620159">Det är hundratusentals grabbar och tjejer som kommer till skolan varje dag. De ser olika ut. De måste bli sedda som de individer de är. Det är naturligtvis fråga om krav på kunskaper. Det är krav på att vara med i en social gemenskap, men vi ska också se killen och tjejen som han eller hon är och inte för ett ögonblick, Lars Leijonborg, tro oss förväxla skolgården med kaserngården. Det är där Folkpartiet har hamnat.</textBlock>
  </contentBlock>
  <contentBlock page="0" id="i-6028ddc5a074cc0a">
    <textBlock id="i-55da33387b201170">Anf. 12 LARS LEIJONBORG (fp):</textBlock>
    <textBlock id="i-ecc0ec4ded91ac63">Fru talman! Applådera inte! Det är bara floskler. Hör ni inte det? Det kommer hundratusentals killar och tjejer till skolan varje dag, säger Göran Persson. Ja, men de blir färre därför att skolket ökar.</textBlock>
  </contentBlock>
  <contentBlock page="0" id="i-83bf3d9ce83f5abb">
    <textBlock id="i-65183d1e7f7cf6ab">Det är den verkligheten vi måste se. Varje pojke och flicka ska bli sedd, säger Göran Persson. Ja, men undersökningarna visar att de inte blir sedda. Tiotusentals skulle behöva stöd. Utsatta barn får inget stöd. Klassklyftorna växer. Det är resultatet av alla dessa skolministrar som har kommit och gått och som har uttalat floskler under överflosklerna från statsministern. Men ingenting har blivit gjort. Ordningssituationen försämras. Kunskapssituationen försämras. Vår regeringschef har bara floskler att komma med.</textBlock>
    <textBlock id="i-1043950c9a7afaf1">Nu är det drygt ett halvår kvar tills vi kan få en ny regering. Uppenbarligen kommer det att bli en period utan reformer i den svenska skolan.</textBlock>
  </contentBlock>
  <contentBlock page="0" id="i-38d4de5b64d6b547">
    <textBlock id="i-5c3a7d28a50c1bac">Anf. 13 Statsminister GÖRAN PERSSON (s):</textBlock>
    <textBlock id="i-d824bcc34e58eecd">Fru talman! Lars Leijonborg är en av de märkligaste politiker jag har träffat. Han står och talar om floskler. Vad är det vi har gjort under de gångna åren? Det är 15 000 nya lärare i skolan. Vi har betalat för varenda en, och vi har gjort det med pengar som vi har klarat tack vare att vi har ordnat med en bättre ekonomi. Ni har varit motståndare till detta.</textBlock>
    <textBlock id="i-d1b422bac066857b">För min del är det alldeles uppenbart att det är svårt att undervisa barn och ungdomar, Lars Leijonborg. Det kräver att man ser hela människan. Det kräver att det finns många lärare i skolan. Det kräver att de har bra villkor i sin tjänstgöring. Det kräver att vi satsar på både fortbildning och vidareutveckling. Allt det gör vi. Men det enda svaret ni har kommit med är betyg och olika typer av prov. De ska också till, men de är bara en del av det hela.</textBlock>
    <textBlock id="i-6c1090f57ee37211">Svensk skola är på många sätt bra. Den ska bli ännu bättre men inte inom den väg som Folkpartiet anvisar. Det är inte en väg som är i överensstämmelse med de behov den svenska skolan har.</textBlock>
    <textBlock id="i-c163493d5f56f77e">Sysselsättningen</textBlock>
    <textBlock id="i-22315777e5d06b78">Anf. 14 GÖRAN HÄGGLUND (kd):</textBlock>
    <textBlock id="i-6f6e4cdcf0c5296d">Fru talman! Jag kan inte låta bli att först säga ett ord om fastighetsskatten. Fastighetsskatten är en skatt som borde avskaffas omedelbart. Men det var inte det jag tänkte fråga om.</textBlock>
    <textBlock id="i-6702f4729c64b765">Med anledning av gårdagens radiodebatt är det många som undrar om detta var allt. Var det Göran Perssons besked när han sade att det går bra för Sverige samtidigt som flera hundratusen svenskar står vid sidan om arbetsmarknaden? En uppgång i ekonomin ger självklart en del nya jobb åtminstone tillfälligt.</textBlock>
    <textBlock id="i-50fe5c3bddcdf8d7">Men sedan? Krävs inga förändringar i vårt land för att få till stånd fler nya företag? Det är inga nya satsningar från regeringens sida. Är plusjobb det enda regeringen har att komma med? I så fall är det ynkligt.</textBlock>
    <textBlock id="i-80ece7298cffd414">Lena Askling om Persson inte lyssnar på mig skriver i Aftonbladet i dag att debatten borde ha handlat mer om de nya jobb som är nödvändiga för att skatteinkomsterna ska räcka till anständiga välfärdssystem och hur de jobben ska skapas. Men hur går det om två år när konjunkturen faller?</textBlock>
    <textBlock id="i-7b9e9e22dda67f2d">Vilka svar har regeringen att ge? Svaren kan inte gärna vara att allt är bra och att vi ska lita på konjunkturen.</textBlock>
    <textBlock id="i-5bf47d0b2c972462">Anf. 15 Statsminister GÖRAN PERSSON (s):</textBlock>
    <textBlock id="i-69ff1e3fa5584782">Fru talman! Vi har ingen annan konjunktur i Sverige än vad som finns i Europa i övrigt. Varför går det bättre för Sverige? Varför växer jobben till snabbare här än i andra länder? Det kan du väl passa på och fråga dig själv medan du funderar, Göran Hägglund. Svaret är troligen att vi för en politik i vårt land som befrämjar sysselsättning och utveckling på ett bättre sätt än vad andra lyckas med när de utsätts för växlande konjunkturer.</textBlock>
    <textBlock id="i-655b1d1586fa32f7">Vi har högre sysselsättning, vi har lägre arbetslöshet och vi har samma konjunktur.</textBlock>
    <textBlock id="i-ffbabd3e0e31be53">En förklaring till detta är att vi har ordning på vår ekonomi i Sverige. Vi har låga räntor. Vi har låg inflation. Vi har en skattepolitik som fungerar.</textBlock>
    <textBlock id="i-8d78414cf259ee1a">Nu är du nummer två i talarstolen från oppositionen. Redan där rasar ert ekonomisk-politiska alternativ ihop. Du vill inte ha en fastighetsskatt. Företrädaren Reinfeldt vill reformera den. Tror ni att det går att driva en sysselsättningspolitik utan en stabil ekonomisk-politisk grund? Det är mycket avslöjande hur tomhänta ni står.</textBlock>
    <textBlock id="i-024996c17ba1a5c0">Anf. 16 GÖRAN HÄGGLUND (kd):</textBlock>
    <textBlock id="i-a9c963e235bc1744">Fru talman! Jag ber statsministern att läsa de förslag som finns. Han ska finna att vårt förslag när det gäller avskaffande av fastighetsskatten är finansierat till sista kronan.</textBlock>
    <textBlock id="i-d04ddb0170e91311">Mina frågor gällde de nya jobben. Hur ska det bli nya arbetsgivare i vårt land? Beskedet är fortfarande att allt är bra. Vi behöver inte ändra på någonting. Konjunkturen kommer att lösa detta åt oss.</textBlock>
    <textBlock id="i-3807d35a08f156d0">TCO säger att det behövs 30 000 nya jobb per år netto. Det är vad Sverige lyckas med under de allra bästa åren. Det här duger inte. Det behövs en ny politik där fler människor vågar ta steget att starta ett företag. De människor som har vågat starta företag ska våga anställa någon ytterligare. Då är naturligtvis idéer som till exempel medfinansieringen av sjuklöner ett absolut galet förslag. Det är vad Göran Persson kallar det klokaste vi har gjort, vilket är det största underbetyg åt den egna regeringen som någonsin kan tänkas. Detta skulle vara det klokaste! Vad säger du om alla andra förslag som regeringen driver?</textBlock>
    <textBlock id="i-c571c62067bd2725">Lägg i stället fram förslag som gör att man känner framtidstro, att man ser hoppet, att man vågar anställa och att man vågar starta företag. Det är en sådan förändrad politik Sverige behöver.</textBlock>
    <textBlock id="i-40f68b2766e7b599">Anf. 17 Statsminister GÖRAN PERSSON (s):</textBlock>
    <textBlock id="i-326de7dd214aea3a">Fru talman! Sjuktalen faller kraftigt. Häromdagen kunde jag redovisa hur företagen tjänar på att sjuktalen faller. Den reform vi har genomfört går i den riktning vi avsåg. Det är väl bra?</textBlock>
    <textBlock id="i-935da134ab6783b4">Vi kan också se hur Sverige klarar sig bättre än andra länder därför att vi satsar mer på utbildning än vad de gör. Vi satsar mer på forskning än vad de gör. Vi är ett land som är mer jämställt, Göran Hägglund. Det bidrar också till vår ekonomiska styrka och tillväxtkraft. Vi är ett land som är grönare än andra länder. Ekologisk uthållighet bidrar också till nya jobb. Vi är ett land som satsar på ett handslag, försvarar kollektivavtal och försvarar den svenska modellen.</textBlock>
    <textBlock id="i-25c199bec94a2736">Allt detta är ni i mer eller mindre stor utsträckning frågande inför. Jag blir återigen, fru talman, mycket förvånad när man börjar en debatt, som Göran Hägglund gör, med att direkt demonstrera att man inte är överens om fundamenten i den ekonomiska politiken.</textBlock>
    <textBlock id="i-03e37b3f679bbab1">Sysselsättningen bland unga</textBlock>
    <textBlock id="i-e59b0a0e5fe1a25d">Anf. 18 MAUD OLOFSSON (c):</textBlock>
    <textBlock id="i-9fbd63421620acf4">Fru talman! Svensk skola är bra, säger statsministern. Var femte elev går ur gymnasieskolan utan godkända betyg, och statsministern tycker att svensk skola är bra.</textBlock>
    <textBlock id="i-fdea2e13d0ca6f7b">Det är många ungdomar som funderar i dag. Många mammor och pappor, farfäder och mormödrar, funderar: Vad ska det bli av våra ungdomar? Vad ska de göra?</textBlock>
    <textBlock id="i-8a7c56997e9d4df1">11 % av ungdomarna mellan 16 och 24 år står i dag utanför arbetsmarknaden. Många ungdomar i dag studerar därför att de inte har annat att göra. Många funderar: Behövs inte jag i det svenska samhället?</textBlock>
    <textBlock id="i-83ebfd0ce8152d0a">Som vuxen tycker jag att en av de viktigaste sakerna vi har att göra är att ge framtidstro och drömmar åt våra barn och ungdomar. Men vi ger dem inte den framtidstron i dag. Vi ställer dem utanför som förtidspensionerade eller som arbetslösa.</textBlock>
    <textBlock id="i-b0506b3dc1a9239e">Regeringen är tomhänt på löften och politik på området. Vad är ert program, statsministern, för att dessa ungdomar ska behövas i vårt samhälle, få permanenta jobb, komma in på arbetsmarknaden och visa upp sig? Vad är ert besked och era löften till de grupperna?</textBlock>
    <textBlock id="i-25f4913358f79f78">Anf. 19 Statsminister GÖRAN PERSSON (s):</textBlock>
    <textBlock id="i-172d2f7b9a843a29">Fru talman! En lång rad insatser; alltifrån praktikplatser, över till olika typer av stöd till småföretagare som anställer sin första, över till olika typer av stimulanser till dem som anställer en ung människa med en akademisk utbildning i ett småföretag, över till satsning på lärlingsutbildningar där man kommer in i olika typer av aktiviteter direkt på arbetsmarknaden, över till den stora satsningen vi gör på högskolan. Detta skulle jag aldrig, som Maud Olofsson, beskriva som någonting som man deltar i därför att man inte kan få ett jobb. Att satsa på en högskoleutbildning och att satsa på en god yrkesutbildning är att förbereda sig för en framtida arbetsmarknad.</textBlock>
    <textBlock id="i-04db2ad30de567d3">Om Maud Olofsson hade lyssnat ordentligt skulle hon ha hört att jag sade att allting inte är bra i den svenska skolan. Men det finns mycket som är gott och mycket som är bra. Jag är stolt över vad man presterar.</textBlock>
    <textBlock id="i-e2e1acbbce3c0bfb">Dessutom ska Maud Olofsson komma ihåg att väldigt mycket av den skola vi har nu har vi utformat tillsammans i Socialdemokraterna och Centern.</textBlock>
    <textBlock id="i-89c2cb16d5c753d1">Anf. 20 MAUD OLOFSSON (c):</textBlock>
    <textBlock id="i-6a2188fb238c0052">Fru talman! Jag lyssnade mycket noga på vad statsministern sade. Statsministern sade uttryckligen: Svensk skola är bra. Det var med anledning av den fråga som Lars Leijonborg ställde. Men svensk skola kan inte vara bra om en femtedel av våra gymnasieungdomar går ut skolan utan godkända betyg.</textBlock>
    <textBlock id="i-90ec351d9b72e598">Statsministern har själv gått i skolan, kommer från arbetarklassen och vet vad det betyder med god utbildning. Men vi kan inte leverera det i dag. Vi har en gymnasieskola som sorterar bort många praktiskt lagda ungdomar därför att skolan är utformad som den är.</textBlock>
    <textBlock id="i-ad6d521cadedd3f5">Jag håller med om att vi har varit överens om det här. Men jag drar slutsatser av det här misslyckandet, och det gör inte statsministern.</textBlock>
    <textBlock id="i-edb915ef35727f52">Vi slår i dag ut många ungdomar som är praktiskt lagda, som vill ha lärlingsutbildning och som vill ha yrkesutbildning därför att det ger dem en möjlighet att komma in på svensk arbetsmarknad. 11 % av dem som är mellan 16 och 24 år står utanför. Många ungdomar blir i dag förtidspensionerade och ställs utanför arbetsmarknaden.</textBlock>
    <textBlock id="i-09e2589fb431624b">Statsministern tycker att det här är bra. Jag tycker att det är anmärkningsvärt.</textBlock>
    <textBlock id="i-0383b36f98c029d4">Men det kan också vara skäl för många föräldrar och många ungdomar att lyssna på vad statsministern säger. Han tycker att det här är bra, och han är nöjd. Det är väl ett viktigt besked inför årets val, att här finns ingenting mer att önska från Socialdemokraterna.</textBlock>
    <textBlock id="i-5d8f57459d5b8556">Anf. 21 Statsminister GÖRAN PERSSON (s):</textBlock>
    <textBlock id="i-3ecebfa3f1f804df">Fru talman! På en punkt ger jag Maud Olofsson rätt. Jag har själv gjort en klassresa vad gäller utbildning. Jag kommer från en miljö där ingen tidigare ens hade någonting annat än sexårig folkskola. Jag har själv fått läsa vid högskolan. Jag är stolt över den samhällsförändringen.</textBlock>
    <textBlock id="i-1276e8fb83d3edbf">Jag kan se nu, när vi har fått bygga ut högskolan vid små lärosäten, att det har resulterat i en stark social satsning. Vi är väl det enda land i världen där invandrarungdomar i samma utsträckning som de som är födda i landet går vidare till högre utbildning, tack vare högskoleutbyggnaden.</textBlock>
    <textBlock id="i-1b846484439760d6">Plötsligt börjar det här ifrågasättas av Centerpartiet, som säger att det finns en motsättning mellan detta och satsningen på yrkesutbildningarna. Det är fel. Vi ska orka satsa på yrkesutbildningen också. Jag redovisade nyss vad vi gjorde och vad vi gör, samtidigt som vi håller uppe de höga ambitionerna att fortsätta att låta högskolan växa därför att ungdomskullarna växer.</textBlock>
    <textBlock id="i-0ccefb4cdd3a84e4">För vår del är det viktigt att säga att god utbildning i grundskolan och bra gymnasieskolor är självklarheter det ska vi hela tiden sträva mot. Men vi ska aldrig någonsin ta problem i dessa verksamheter till intäkt för att inte fortsätta att bygga ut högskolan. Den största klassutjämnare som har varit i modern tid är satsningen på högskoleutbyggnaden. Den var vi överens om.</textBlock>
    <textBlock id="i-8aa9032ea0001e7e">Polisens och militärens befogenheter</textBlock>
    <textBlock id="i-4a9ad3008706c13a">Anf. 22 ALICE ÅSTRÖM (v):</textBlock>
    <textBlock id="i-91cc990bb32b7294">Fru talman! Statsministern, och även andra, talar ofta om att Vänsterpartiet bör lära sig av historien. Men frågan är om inte andra och även Socialdemokraterna borde tänka lite mer på ämnet: Har man lärt sig någonting av historien?</textBlock>
    <textBlock id="i-e435a21feb6b45c1">Jag skulle kunna tala om övervakning, kontroll av medborgarna, angiverisystem. Jag skulle kunna prata om många lagförslag som inskränker den personliga integriteten och ökar statens kontroll av medborgarna. Men jag ska koncentrera mig på frågan om polisens och militärens skilda roller.</textBlock>
    <textBlock id="i-e75f280cbee9266a">I Ådalen 1931 använde militären våld mot civila, och efter den upprörande händelsen fastlade vi en princip: Det är endast polis som ska få använda våld mot civila i fredstid, och militär ska bara få användas i krigstid.</textBlock>
    <textBlock id="i-d974e47861dc6260">Nu föreslår regeringen att denna ordning ska luckras upp. Redan i dag kan polisen ta hjälp av militär, av militär materiel och personal vid behov. Men nu vill regeringen att militären även ska få använda våld mot civila i vissa situationer.</textBlock>
    <textBlock id="i-981ef1142b4b96da">Tycker inte statsministern att principen om polisens och militärens skilda uppgifter är en god princip? Tycker inte statsministern att det fortfarande finns någonting att lära av händelsen i Ådalen 1931?</textBlock>
    <textBlock id="i-019b6e7c3442eba6">Anf. 23 Statsminister GÖRAN PERSSON (s):</textBlock>
    <textBlock id="i-25d83dd0e978a3a0">Fru talman! Jo, det gör det. Den lagrådsremiss vi går med i dag som handlar om de här sakerna gör mycket klart att militär inte får användas i Sverige i sådana sammanhang.</textBlock>
    <textBlock id="i-b340a21fa9b62fe8">Däremot ser Sverige, eller kanske framför allt världen, annorlunda ut i dag än 1931. Vi har fått nya hot. I dag går vi inte runt och fruktar någon storskalig invasion av ett annat lands militär. Däremot ser vi framför oss terroristattacker, som också kan komma att riktas mot vårt land och som ofta har en karaktär av något slags militärt tillslag. Ska vi, om det händer i vårt land, inte kunna använda de resurser vi har i Sverige för att sätta emot i ett sådant läge? Vi har nog den möjligheten redan nu, skulle jag tro, med den nödvärnsrätt som finns.</textBlock>
    <textBlock id="i-b000d651e697a9ac">För att klara ut det här regelverket, dra gränslinjerna tydligt, se till att det är under polisens befäl och att de som agerar i dessa sammanhang har polismans befogenheter går vi med lagrådremissen.</textBlock>
    <textBlock id="i-26463b665c4dda33">Vi lever i en ny tid. Vi vägleds i regelverket av erfarenheterna från 1931. Det kan jag försäkra Alice Åström.</textBlock>
    <textBlock id="i-414398285a025216">Anf. 24 ALICE ÅSTRÖM (v):</textBlock>
    <textBlock id="i-54ad8ed3deef87a4">Fru talman! Statsministern sade att vi lever i en ny tid, att hoten ser annorlunda ut och att terrorism är ett av de områden där hoten finns. Men ser inte statsministern faran? Där tycker jag att den svenska regeringen har varit bra, när Sverige noga har poängterat kampen mot terrorism, inte kriget mot terrorism. Man kan säga att det bara är ett ord, men terminologin med kriget mot terrorism, som Bushadministrationen har genomfört, har inneburit Guantánamofängelset och har inneburit att man använder metoder som inte är acceptabla och som kränker de mänskliga rättigheterna. Ser inte statsministern en risk?</textBlock>
    <textBlock id="i-4051a727975a3aea">När nu till och med Sverige, som så noga betonat kampen mot terrorism och inte kriget mot terrorism, öppnar upp för att kunna använda militär i kampen mot terrorism har vi slagit in på en väg där vi säger att det är ett krig som pågår. Ökar inte det riskerna och hoten snarare än minskar dem?</textBlock>
    <textBlock id="i-06f77b5fb1273973">Anf. 25 Statsminister GÖRAN PERSSON (s):</textBlock>
    <textBlock id="i-7303d5eead367538">Fru talman! Det här är ingen enkel diskussion, och vi har naturligtvis berett det mycket noga. Det är viktigt för oss att vi har tydliga regelverk och inte bara lutar oss mot något slags allmän nödvärnsrätt som kan tillgripas i sådana här lägen.</textBlock>
    <textBlock id="i-ee6ee4ee12a5c168">Parallellerna med USA är naturligtvis helt oegentliga. Men det är klart att det vi gör nu sker i skuggan av en världsutveckling där amerikanerna är ohyggligt stora. Tidigare hade militären en uppgift att avvärja invasion, och det skedde i skuggan av ett läge då Sovjetunionen i vår närhet hade motsvarande avgörande betydelse för hur vi tänkte, för att skydda oss, Alice Åström.</textBlock>
    <textBlock id="i-b88133f2424556a3">Det är en regerings uppgift att se till att det svenska folket skyddas i händelse av en storskalig terroristattack, precis som det en gång i tiden var svenska regeringens uppgift att se till att vi hade en organisation som skyddade oss vid en invasion. Det nya är att det inte är en stat som hotar utan någonting annat, och då måste vi ha en organisation som kan hantera detta. Men det är polisens ansvar, inte militärens.</textBlock>
    <textBlock id="i-4a23109a9b79c400">Energitorv</textBlock>
    <textBlock id="i-1382711a1a24e119">Anf. 26 HÅKAN LARSSON (c):</textBlock>
    <textBlock id="i-b0a862582fb6036a">Fru talman! Jag tänkte ta upp energitorvens framtid.</textBlock>
    <textBlock id="i-9779d0dffbdf5dc8">För två år sedan betecknades torven som en förnybar energikälla och tilldelades därför gröna elcertifikat. Det var väldigt positivt. Torvproduktionen ökade och bidrog till energiomställningen.</textBlock>
    <textBlock id="i-0ae68012ce3d1a53">Förra året klassificerades emellertid samma torv som en fossil energikälla och tvingades in i handeln med utsläppsrätter. Det är en ohållbar dubbelbeteckning. Det var ett hårt slag mot hela branschen. Senast i dag har Nutek kommit med en rapport där man inte vill föreslå några åtgärder från statens sida för att trygga torvbranschens framtid. Energitorven riskerar därför att slås ut ur energisystemet inom några år om ingenting görs.</textBlock>
    <textBlock id="i-dc7bfb7b13e13615">Jag vill fråga statsministern: Vad tänker du göra för att hindra att en bransch slås ut som sysselsätter hundratals personer i glesbygdskommuner i Härjedalen och Hälsingland? Det är en bransch som kan ge ett viktigt bidrag till energiomställningen och som betyder mycket ekonomiskt, sysselsättningsmässigt och miljömässigt.</textBlock>
    <textBlock id="i-3260637c149d9080">Anf. 27 Statsminister GÖRAN PERSSON (s):</textBlock>
    <textBlock id="i-274ce3e589c0886e">Fru talman! Torven är en av de saker som vi diskuterar i den så kallade oljekommissionen. Torven har motsägelsefulla egenskaper. Det är alldeles uppenbart. I internationella sammanhang är det klassat som fossilt. Det måste vi förstå. Vi är varma anhängare av att begränsa utsläppen. Det har Centerpartiet också varit. Man kan säga som Håkan Larsson att det här skadar sysselsättningen i glesbygd. Det är uppenbart att torv inte bryts i Stockholm. Det är på andra ställen i Sverige, och det har en sysselsättningseffekt. Men hela den satsning jag och regeringen står bakom har inriktningen att ersätta importerat fossilt bränsle med inhemskt producerat. Då finns det kanske bättre energislag än torven som kan växa på våra åkrar och i våra skogar. Så sysselsättningseffekten av det vi nu gör kommer att vara utomordentligt positiv för glesbygden. Men jag nekar inte till att torvproduktionen är i ett besvärligt läge.</textBlock>
    <textBlock id="i-104427ba51b5d741">Rysk-svensk militärövning</textBlock>
    <textBlock id="i-d97940379a691f72">Anf. 28 ANA MARIA NARTI (fp):</textBlock>
    <textBlock id="i-ea5016946b231221">Fru talman! De senaste dagarna har vi hört talas om en rysk-svensk militärövning och om en hög militär ledare från Ryssland som är misstänkt för krigsbrott. Denna militära ledare kunde inte på något sätt ges frågor om detta, eftersom det var en inbjuden gäst i Sverige. Jag skulle vilja att statsministern kommenterar detta.</textBlock>
    <textBlock id="i-467ad71a3056d7ce">Anf. 29 Statsminister GÖRAN PERSSON (s):</textBlock>
    <textBlock id="i-5ed75d18cb64aab8">Fru talman! Den person som har diskuterats och i vilken utsträckning han har begått något brott har jag ingen som helst anledning att värdera. Det är upp till polisen att göra. Om vederbörande omfattas av immunitet eller inte är en sak som också måste värderas i sammanhanget. Vi har militärövningar tillsammans med andra länder. I det här fallet var de i Ryssland. Hur dessa militära förband bjuds in och hur övningarna organiseras är Försvarsmaktens sak. Om det skulle visa sig att man har den här typen av inslag som nu påstås jag säger inte att det är rätt men det påstås måste våra myndigheter agera. Det är inte regeringens sak.</textBlock>
    <textBlock id="i-52a19b272a53c1fe">Lokalisering av Vattenfalls administration</textBlock>
    <textBlock id="i-f2e2ce343365f23c">Anf. 30 ERLING WÄLIVAARA (kd):</textBlock>
    <textBlock id="i-b85ec807507e4a5b">Fru talman! Statsministern har väldigt ofta sagt: Hela landet ska leva. Jag har ingen som helst anledning att betvivla statsministerns goda vilja att hela landet verkligen ska leva. Nu har helstatliga Vattenfall beslutat att centralisera ekonomienheten till Uppsala. Det är ett beslut som innebär att Norrbottenskommunen Jokkmokk går miste om ca 90 jobb.</textBlock>
    <textBlock id="i-68b47325389f71f7">Min fråga till statsministern blir: Vilket ansvar har helstatliga Vattenfall för att hela landet ska leva, och vilket ansvar vilar på regeringen att ett helstatligt bolag inte förvärrar situationen för en redan hårt prövad region med en arbetslöshet på närmare 10 %?</textBlock>
    <textBlock id="i-c7dbb74858f6a9e7">Anf. 31 Statsminister GÖRAN PERSSON (s):</textBlock>
    <textBlock id="i-0d1b056567645c64">Fru talman! Dessa företag ska ta den typen av hänsyn i rimlig grad. Om vi upplever att de missköter sig grovt har vi naturligtvis möjligheten att kommunicera med bolagets styrelse, och så får de diskutera med sin ledning. I min värld, Erling Wälivaara, kan vi kommunicera med denna bolagsledning. I din värld är det här ett företag som står på försäljningslistan och ska privatiseras om det blir en borgerlig regering. Något annat går inte att läsa ut av era motioner. Där finns väl också, misstänker jag, LKAB. Jag hoppas att högre makter, om inte svenska folket gör det, beskyddar oss mot detta.</textBlock>
    <textBlock id="i-74e26b4e47d3e902">Anf. 32 ERLING WÄLIVAARA (kd):</textBlock>
    <textBlock id="i-afb223a23fcd0fa6">Fru talman! Jag vill upplysa statsministern om att han har totalt fel. På Kristdemokraternas försäljningslista har vi inte ens andats om att LKAB skulle säljas ut. LKAB och Vattenfall är två företag som ska behållas i statlig ägo.</textBlock>
    <textBlock id="i-9b16f201f942fa82">Anf. 33 Statsminister GÖRAN PERSSON (s):</textBlock>
    <textBlock id="i-b3742be69353191f">Fru talman! Det är väldigt bra att Erling Wälivaara är så här tydlig. Men det vore också bra om hans partiledning följde upp det hela. Då vore det bra om det som sägs stämmer med vad som finns som information i era motioner. Den borgerliga alliansen har ju stora utförsäljningar av statliga tillgångar. Jag ska inte trötta dig med att redovisa alla de listor som vi har gjort upp över vad ni föreslår. Förena dig med mig, Erling Wälivaara! Då kommer du att ha en trygg garant för ett statligt ägande av skogen i Sveaskog, av malmen i LKAB, av vattenkraften i Vattenfall och en del andra statliga företag dessutom. De äger vi tillsammans. Låt oss inte lämna ut detta till krämarnas marknad!</textBlock>
    <textBlock id="i-37f58810bb5dea0c">(Applåder)</textBlock>
    <textBlock id="i-2a14db7fda049ec5">Löften om skattesänkningar</textBlock>
    <textBlock id="i-3af776a8ca0c8f0a">Anf. 34 CATHARINA BRÅKENHIELM (s):</textBlock>
    <textBlock id="i-adb4eea8049c3c1f">Fru talman! Jag har med spänning lyssnat på radiodebatten som var i går mellan statsministern och Fredrik Reinfeldt. När man kom in på området skatter uppstod det en del frågetecken för mig som inte rätades ut under programmet. Statsministern sade att Moderaterna har för avsikt att sänka Sveriges skatter ned till Europanivå, alltså med 250 miljarder kronor. Den uppgiften förnekades då av Fredrik Reinfeldt. Min fråga till statsministern är: Varifrån kommer de här uppgifterna?</textBlock>
    <textBlock id="i-5c859f953279803a">Anf. 35 Statsminister GÖRAN PERSSON (s):</textBlock>
    <textBlock id="i-a88bdada506ad371">Fru talman! Som av en händelse har jag ett citat som ligger framför mig. I en tidning som heter Svenskar i världen som kom ut våren 2005 säger Fredrik Reinfeldt att han vill ha ned det totala skattetrycket med bortåt en femtedel, från dagens dryga 50 % till genomsnittet i EU som ligger på dryga 40 %. Jag tycker inte att Sverige ska ligga högre än genomsnittet i Europa, säger Fredrik Reinfeldt.</textBlock>
    <textBlock id="i-f42615f7b18d8ac6">Genomsnittsambitionen kan vara ett mål för någon att sträva mot. Maud Olofsson har sagt samma sak i tidningen Sunt förnuft, Mats Odell har sagt samma sak på ett skatteseminarium som Timbro har haft. Det är den borgerliga skattepolitiken. För att vi ska få diskutera det här i riksdagen krävs att en socialdemokrat frågar om det. En del saker visar man inte upp i offentligheten, och det här är något som de borgerliga gömmer för sig själva. Vi ska se till så att det avslöjas.</textBlock>
    <textBlock id="i-75b17d72aee65967">Anf. 36 TREDJE VICE TALMANNEN:</textBlock>
    <textBlock id="i-d7299265893498da">Eftersom statsministern och Catharina Bråkenhielm går in på Moderaternas politik ger jag Henrik von Sydow möjlighet att både ställa en fråga och kommentera detta inlägg.</textBlock>
    <textBlock id="i-117694a5e7f8c370">Den svenska utnämningspolitiken</textBlock>
    <textBlock id="i-d7bb512404400206">Anf. 37 HENRIK VON SYDOW (m):</textBlock>
    <textBlock id="i-c3907757ade94ac2">Fru talman! Det är mycket märkligt att en socialdemokratisk riksdagsledamot ställer frågor om Moderaternas politik till statsminister Göran Persson. Det är en mycket märklig ordning här i den kammare som ska vara riksdagens kontrollmakt gentemot regeringen och statsministern.</textBlock>
    <textBlock id="i-875edf6e1634e0af">Jag har just en fråga som handlar om riksdagens kontrollmakt. Det handlar om regeringens utnämningar av generaldirektörer, ambassadörer och högre statliga tjänstemän som det länge har riktats kritik mot från borgerligheten. Systemet är för slutet, det är svårt att granska, och det är ett hemlighetsmakeri kring detta.</textBlock>
    <textBlock id="i-63cb19bdd6edbf12">Statsministern har i tio års tid försökt att vifta bort den borgerliga kritiken mot utnämningspolitiken. Nu har den internationella organisationen Transparency International som jobbar för att bekämpa mutor och korruption fått en svensk avdelning. Ordföranden för den svenska avdelningen beskrev förra tisdagen i Sveriges Radio att den socialdemokratiska regeringens utnämningspolitik ligger mycket nära gränserna för korruption. Det handlar om missbruk av statliga tjänster för att gynna sådana som gynnar en själv eller gynnar ens parti.</textBlock>
    <textBlock id="i-12781acdec9f3a6e">Som riksdagsledamot tycker jag att det är graverande det är genant när en internationell organisation som jobbar mot mutor beskriver den svenska utnämningspolitiken som korrupt. Vad tycker statsministern?</textBlock>
    <textBlock id="i-a7b5c221414fa9be">Anf. 38 Statsminister GÖRAN PERSSON (s):</textBlock>
    <textBlock id="i-faef921a2cbab126">Fru talman! Först noterar jag att Henrik von Sydow inte dementerar de moderata skatteambitionerna. Tack för det!</textBlock>
    <textBlock id="i-d7f528d4a258aae8">När det sedan gäller den andra diskussionen är den felaktig, lögnaktig och missvisande. Vi har förtjänst och skicklighet som grund för utnämning av statliga toppbefattningar. Personen som leder den där organisationen har själv varit chef i den svenska staten, och jag förutsätter att han inte har fått sin utnämning på några andra grunder än förtjänst och skicklighet.</textBlock>
    <textBlock id="i-30ac53169280e618">Av och till utnämner vi en och annan person med en politisk bakgrund. De har alla, med något undantag, gjort utomordentliga ledarinsatser i den svenska staten. En del har varit socialdemokrater. En del har varit moderater. En del har varit folkpartister. Somliga har varit centerpartister. En och annan, skulle jag tro, har varit kristdemokrat, någon kanske också vänsterpartist. Så ser det ut. Dock är det förtjänst och skicklighet som gäller.</textBlock>
    <textBlock id="i-777bcaf70d28e98b">Vi begår ett enormt misstag om vi tror att vi ska stänga den rekryteringsvägen. Vi begår också ett enormt misstag om vi tror att den statliga chefsrekryteringen skulle gå till på något annat sätt än den gjort hittills. Det är viktigt att också den kan präglas av en process där inte allting för tidigt är offentligt. Vilket stort börsbolag tror ni skulle vilja annonsera efter en vd? De personer man vill ha till de jobben söker inte på annonser. Självklart är det på samma sätt i staten. Det är ett problem vi måste se.</textBlock>
    <textBlock id="i-2e7de60aa06037f2">Infrastrukturen i Norrlands inland</textBlock>
    <textBlock id="i-811a5e2fc469cc0d">Anf. 39 LENNART GUSTAVSSON (v):</textBlock>
    <textBlock id="i-8d78139c4808f0ab">Fru talman! Jag ska vara positiv. Det som var kallt och ute i går är varmt och inne i dag. Det jag tänker på är den basindustri som är kopplad till våra gruvor. Jag vet själv hur debatten gick i denna kammare för femsju år sedan. Ibland är det tur att man är envis. Vi ser nu en gruvboom som skapar förutsättning för tillväxt och inte minst framtidstro i många regioner i Norrlands inland.</textBlock>
    <textBlock id="i-0f0135e5f6b2c970">Det offentliga kan på olika sätt bidra och samverka till att skapa den för välfärden så viktiga tillväxten. Branschsamtalen är ett bra exempel på en strategi som handlar om hur Sverige ska ligga i framkant när det gäller högteknologi samt forskning och utveckling.</textBlock>
    <textBlock id="i-fdbc10f516287463">Infrastruktur i olika former är också viktigt. Min fråga till statsministern rör två väldigt konkreta saker som är viktiga för att i detta fall tillgången på malm och mineral ska kunna bli en än större motor för utveckling på ganska utsatta orter.</textBlock>
  </contentBlock>
  <contentBlock page="0" id="i-971df47c95eb3114">
    <textBlock id="i-eeff653056034081">Anf. 40 Statsminister GÖRAN PERSSON (s):</textBlock>
    <textBlock id="i-23fa08c5259f65d2">Fru talman! Jag visste att det skulle sluta någonstans.</textBlock>
    <textBlock id="i-3d827dc44c1361e4">Jag är lika glad som Lennart Gustavsson över den goda utveckling vi har i basindustrin i Norrlands inland, även om vi inte ska underskatta den press som skogsindustrin är utsatt för.</textBlock>
    <textBlock id="i-0f86415cf3c4cc64">Någonting jag är glad för är att jag under mina tio år som statsminister aldrig har behövt åka till Kiruna med ett krisbudskap. Detta har varit ett företag som tagit sig igenom en del dåliga år men också många goda år. Nu expanderas det i Norrbotten på ett sätt som saknar motstycke i landet, och det är härligt att se i Gällivare och Kiruna, men också i Haparanda med en annan typ av expansion, liksom i Luleå, Piteå och även Kalix. Visst är jag glad för det.</textBlock>
    <textBlock id="i-1241f65c21f03546">Sverige är ett glest befolkat land. Vi har enorma krav på vägbyggen. Vi har stora och rättmätiga krav på bredband och telekomtäckning. Där jobbar vi på så mycket vi över huvud taget orkar med de resurser vi har, i den trygga förvissningen att jag aldrig någonsin kommer att möta en kammare som på denna punkt är nöjd och det är väl bra det, fru talman.</textBlock>
    <textBlock id="i-59084e033f6c81d0">Hets mot minoriteter</textBlock>
    <textBlock id="i-6254f35da9b789dd">Anf. 41 YVONNE RUWAIDA (mp):</textBlock>
    <textBlock id="i-742bc5bc31fee080">Fru talman! Statsministern! Vi ser i dag en oroande trend när det gäller förekomsten av hets mot minoriteter. Det verkar som om hetsen har ökat. Muhammedbilderna är bara toppen av ett isberg. Men det verkar också som om toleransen för att hets förekommer ökar.</textBlock>
    <textBlock id="i-de4d739bc0aaac10">Det är naturligtvis oacceptabelt att muslimer avbildas på samma sätt som i den antisemitiska tradition där judar framställs på ett negativt och kränkande sätt. Det strider också mot vår egen lagstiftning om hets mot folkgrupp. Men vi ser även att homosexuella utsätts för hets och en debatt där man inte är lika tydlig som förr om att hets mot folkgrupp inte är acceptabel.</textBlock>
    <textBlock id="i-fe09b9aed7614618">En anledning till att ribban har höjts är Högsta domstolens beslut när det gäller Åke Green där man sade att Åke Greens uttalande var hets mot folkgrupp enligt vår lagstiftning men där man spekulerade i att ett fällande skulle strida mot Europakonventionen.</textBlock>
    <textBlock id="i-623c865ef07b8211">Hur avser statsministern att agera för att se till att vi försvarar de minoriteter vi har och att kränkande hets inte ska förekomma?</textBlock>
    <textBlock id="i-3154a15b3bef4da4">Jag vill också fråga, med anledning av Muhammedbilderna, hur vi avser att agera för att se till att muslimer i vårt samhälle får en bättre situation.</textBlock>
    <textBlock id="i-c2a158a605dab181">Anf. 42 Statsminister GÖRAN PERSSON (s):</textBlock>
    <textBlock id="i-c9661308b5ad79c9">Fru talman! Det är många frågor att besvara. Det är ett brett register som Yvonne Ruwaida tar upp. Jag är glad att hon börjar med islamofobi och antisemitism. Detta är levande inslag i våra samhällen och ska alltid motverkas och synliggöras. Jag tror nämligen att det är detta det handlar om. Vi kan fördöma och vi kan agera på många sätt, men om tystnaden breder ut sig vet vi bara en sak: Då frodas denna typ av dumheter och människoförakt.</textBlock>
    <textBlock id="i-076c0d8b432f61ef">Vi ska se upp. Så fort vi sänker garden, så fort vi tror att detta är vunnet, är antisemitism, islamofobi och attacker mot homosexuella direkt där. Jag tror inte att det finns något annat svar på denna fråga än en ständigt pågående kamp och en ständigt pågående diskussion, ett öppet samtal där de som gör detta får kliva fram och försöka svara på frågorna direkt. Då, när de möter ljuset, vet vi att de i regel spricker, som allt ont gör i sagans värld.</textBlock>
    <textBlock id="i-9774432f392b29de">Anf. 43 TREDJE VICE TALMANNEN:</textBlock>
    <textBlock id="i-59f1269328f78822">Det fick avsluta den här frågestunden. Vi tackar statsministern och deltagande ledamöter.</textBlock>
    <textBlock id="i-abd0bc1d4da03467">2 § Justering av protokoll</textBlock>
  </contentBlock>
  <contentBlock page="0" id="i-c6d7bdf4c8ee8219">
    <textBlock id="i-b24795ebd19532a5">Justerades protokollet för den 27 januari.</textBlock>
    <textBlock id="i-e78090ef1e5e0ad8">3 § Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-d85c56b624fe4075">
    <textBlock id="i-44c3bd3d1edb5ca0">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-6f649477047523b3">
    <textBlock id="i-64bc22f24c51cbab">Interpellation 2005/06:206</textBlock>
  </contentBlock>
  <contentBlock page="0" id="i-b353a2e8e6682701">
    <textBlock id="i-c1bde587a48df0fe">Interpellation 2005/06:206 av Kenneth Johansson (c)</textBlock>
  </contentBlock>
  <contentBlock page="0" id="i-b5d8b65938b06865">
    <textBlock id="i-3398d4cc0c6078ec">Interpellationen kommer att besvaras tisdag den 7 mars 2006.</textBlock>
    <textBlock id="i-af460c5fd8575cf5">Skälet till dröjsmålet är sedan tidigare inbokade engagemang.</textBlock>
  </contentBlock>
  <contentBlock page="0" id="i-a92b606e0f7466a1">
    <textBlock id="i-ab946013b9d86cbf">Erna Zelmin</textBlock>
  </contentBlock>
  <contentBlock page="0" id="i-0bc0b22598057927">
    <textBlock id="i-c26979ecb6b89b5f">Interpellation 2005/06:209</textBlock>
  </contentBlock>
  <contentBlock page="0" id="i-46b1d5f95afa4b16">
    <textBlock id="i-e5813827da10b79a">Interpellation 2005/06:209 av Jörgen Johansson (c)</textBlock>
  </contentBlock>
  <contentBlock page="0" id="i-e157b18c210bb602">
    <textBlock id="i-867b90f8a186233e">Interpellationen kommer att besvaras tisdagen den 7 februari 2006.</textBlock>
    <textBlock id="i-962f5f7d3e03e2e2">Skälet till dröjsmålet är tjänsteresa.</textBlock>
  </contentBlock>
  <contentBlock page="0" id="i-914cccec04e9bade">
    <textBlock id="i-fb46949c4bbf8ee0">Fredrik Ahlén</textBlock>
  </contentBlock>
  <contentBlock page="0" id="i-08ff8b744b0ae7a7">
    <textBlock id="i-be96b57e589a2c7e">Interpellation 2005/06:223</textBlock>
  </contentBlock>
  <contentBlock page="0" id="i-5ae742cd9e671171">
    <textBlock id="i-d7ca86055faeb909">Interpellation 2005/06:223 av Tuve Skånberg (kd)</textBlock>
  </contentBlock>
  <contentBlock page="0" id="i-15a65f36b461bcdd">
    <textBlock id="i-03e163b42345f8c0">Interpellationen kommer att besvaras fredagen den 17 februari 2006.</textBlock>
    <textBlock id="i-f5ee599c82882d0b">Skälet till dröjsmålet är sedan tidigare inbokade engagemang.</textBlock>
  </contentBlock>
  <contentBlock page="0" id="i-9cf578512a02566f">
    <textBlock id="i-57da1550cae488af">Erna Zelmin</textBlock>
  </contentBlock>
  <contentBlock page="0" id="i-fa71b2821645120b">
    <textBlock id="i-de396f68f141fd36">4 § Bordläggning</textBlock>
  </contentBlock>
  <contentBlock page="0" id="i-1137bc645baa0ed9">
    <textBlock id="i-cb2214dcb38a9e76">Anmäldes och bordlades</textBlock>
  </contentBlock>
  <contentBlock page="0" id="i-ccf439a237cba262">
    <textBlock id="i-576379490ad9fbd2">5 § Anmälan om interpellationer</textBlock>
  </contentBlock>
  <contentBlock page="0" id="i-34e881d8c203a658">
    <textBlock id="i-207d6d72840fd713">Anmäldes att följande interpellationer framställts</textBlock>
  </contentBlock>
  <contentBlock page="0" id="i-ad8427f1286da62b">
    <textBlock id="i-18189b4d4cf745f6">den 1 februari</textBlock>
  </contentBlock>
  <contentBlock page="0" id="i-8079eabd1d828df7">
    <textBlock id="i-0facd066af98f1a9">Axel Darvik</textBlock>
  </contentBlock>
  <contentBlock page="0" id="i-083c06804c580170">
    <textBlock id="i-153f541b0fd4a6d3">Anne-Marie Ekström</textBlock>
  </contentBlock>
  <contentBlock page="0" id="i-3df9f184a639d192">
    <textBlock id="i-b2f369705b14721f">den 2 februari</textBlock>
  </contentBlock>
  <contentBlock page="0" id="i-0643dadd41c0c370">
    <textBlock id="i-1eacb329f475ab5d">Nina Lundström</textBlock>
  </contentBlock>
  <contentBlock page="0" id="i-35492f3b6c4d40ce">
    <textBlock id="i-4b0baa54e2dd3001">Göran Lindblad</textBlock>
  </contentBlock>
  <contentBlock page="0" id="i-f71750666acbf485">
    <textBlock id="i-706e0c4772414384">Interpellationerna redovisas i bilaga som fogats till riksdagens snabbprotokoll tisdagen den 7 februari.</textBlock>
    <textBlock id="i-23b27aade893d372">6 § Anmälan om frågor för skriftliga svar</textBlock>
  </contentBlock>
  <contentBlock page="0" id="i-1151a640543c1399">
    <textBlock id="i-2e7579e585994478">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-fefee2ab8a58f97d">
    <textBlock id="i-05dba398828ced3a">den 2 februari</textBlock>
  </contentBlock>
  <contentBlock page="0" id="i-eff0b45da1e5bf27">
    <textBlock id="i-542479d5be43712c">Mia Franzén</textBlock>
  </contentBlock>
  <contentBlock page="0" id="i-1217b21463d4d9cd">
    <textBlock id="i-d10b40df4f5f2f02">Mia Franzén</textBlock>
  </contentBlock>
  <contentBlock page="0" id="i-33b2712c3aa0192d">
    <textBlock id="i-437c1c8124346616">Dan Kihlström</textBlock>
  </contentBlock>
  <contentBlock page="0" id="i-7717c9acc61ed3f7">
    <textBlock id="i-ec344783a8aa57e1">Solveig Hellquist</textBlock>
  </contentBlock>
  <contentBlock page="0" id="i-49c09eaed6ee3dcc">
    <textBlock id="i-09e6082c0362f25f">Carina Adolfsson Elgestam</textBlock>
  </contentBlock>
  <contentBlock page="0" id="i-e2d2e8dc0e071a29">
    <textBlock id="i-752c85bbd69c0f9e">Helene Petersson</textBlock>
  </contentBlock>
  <contentBlock page="0" id="i-21c4da2eb40fa1d6">
    <textBlock id="i-fc936bf191a63b99">Sten Tolgfors</textBlock>
  </contentBlock>
  <contentBlock page="0" id="i-22028899d14ccb90">
    <textBlock id="i-b36188324625457e">Gunnar Nordmark</textBlock>
  </contentBlock>
  <contentBlock page="0" id="i-339de2f97d41d2cb">
    <textBlock id="i-901b628fdc05b064">Krister Hammarbergh</textBlock>
  </contentBlock>
  <contentBlock page="0" id="i-8ca04868c64231d1">
    <textBlock id="i-02eff819ac34ee5e">Lars Gustafsson</textBlock>
  </contentBlock>
  <contentBlock page="0" id="i-4571bd6f431244d2">
    <textBlock id="i-b9885065c7a04729">Sven Gunnar Persson</textBlock>
  </contentBlock>
  <contentBlock page="0" id="i-c29ae20f07004a4a">
    <textBlock id="i-c5b5bc176914ab4b">Karin Thorborg</textBlock>
  </contentBlock>
  <contentBlock page="0" id="i-3492dcfb3cadf3b8">
    <textBlock id="i-817047c91f9aa394">Birgitta Ohlsson</textBlock>
  </contentBlock>
  <contentBlock page="0" id="i-9ef0e6f114071997">
    <textBlock id="i-92dcff2fec86eb33">Frågorna redovisas i bilaga som fogats till riksdagens snabbprotokoll tisdagen den 7 februari.</textBlock>
    <textBlock id="i-aef4bf87b4e4d9d5">7 § Kammaren åtskildes kl. 14.49.</textBlock>
  </contentBlock>
  <contentBlock page="0" id="i-dfd5b9ba56d7e046">
    <textBlock id="i-ec55b907cdf7153c">Förhandlingarna leddes av tredje vice talmannen.</textBlock>
  </contentBlock>
  <contentBlock page="0" id="i-5d1315380c3ebb1b">
    <textBlock id="i-b45be9cf13efc5bc">/Monica Gustafson</textBlock>
  </contentBlock>
</protocol>
