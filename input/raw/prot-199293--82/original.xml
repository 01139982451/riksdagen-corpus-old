<protocol id="prot-199293--82">
  <contentBlock page="0" id="i-0308eb301bfaee7b">
    <textBlock id="i-0327db41403497fb">1 §  Justering av protokoll</textBlock>
  </contentBlock>
  <contentBlock page="0" id="i-3decfc11980faeff">
    <textBlock id="i-b30a0ba3b3dd0376">Justerades protokollet för den 18 mars.</textBlock>
  </contentBlock>
  <contentBlock page="0" id="i-b608b44c37d64913">
    <textBlock id="i-99c27fa917c12dbd">2 §  Förnyad bordläggning</textBlock>
  </contentBlock>
  <contentBlock page="0" id="i-9017731d2e5b18a5">
    <textBlock id="i-256cfe649776e953">Föredrogs men bordlades åter</textBlock>
  </contentBlock>
  <contentBlock page="0" id="i-0bee28a4037b34ec">
    <textBlock id="i-2c28d5737ae26715">Justitieutskottets betänkanden 1992/93:JuU16--</textBlock>
    <textBlock id="i-c6de14161c691c4f">JuU20</textBlock>
  </contentBlock>
  <contentBlock page="0" id="i-e10cacfc9052abc4">
    <textBlock id="i-083c6946d4331a9d">Lagutskottet betänkanden 1992/93:LU27 och</textBlock>
    <textBlock id="i-685cd51c2f35ceff">LU29--LU33</textBlock>
  </contentBlock>
  <contentBlock page="0" id="i-177a0061489cad07">
    <textBlock id="i-bd73b4fdd0320f54">Socialutskottets betänkanden 1992/93:SoU14,</textBlock>
    <textBlock id="i-6a3ebb7dcdca3baf">SoU16 och SoU17</textBlock>
  </contentBlock>
  <contentBlock page="0" id="i-e9d2307805acad03">
    <textBlock id="i-c6111b8b6deb5e3d">3 §  Arbetsmarknadspolitik</textBlock>
  </contentBlock>
  <contentBlock page="0" id="i-c30923f97a5a65af">
    <textBlock id="i-b28b05a5e672fba7">Föredrogs</textBlock>
  </contentBlock>
  <contentBlock page="0" id="i-83358d00672b589c">
    <textBlock id="i-92e36e1927fa2136">Arbetsmarknadsutskottets betänkande</textBlock>
  </contentBlock>
  <contentBlock page="0" id="i-45426f287971ad29">
    <textBlock id="i-7b38e6b24b9e4de8">1992/93:AU11 Arbetsmarknadspolitik (prop.</textBlock>
    <textBlock id="i-9a0f19201d412b0a">1992/93:100 delvis).</textBlock>
  </contentBlock>
  <contentBlock page="0" id="i-b58cf3c816f5979b">
    <textBlock id="i-a79a44d9c2491201">Anf. 1  ELVER JONSSON (fp):</textBlock>
  </contentBlock>
  <contentBlock page="0" id="i-7451dde774ceda47">
    <textBlock id="i-bdaa494562b4e267">Fru talman! Situationen på arbetsmarknaden är allvarlig. Arbetslöshetssiffrorna når tal som vi inte är vana vid i vårt land. Det är därför synnerligen angeläget att vi såsom politiker anstränger oss till det yttersta för att finna gemensamma lösningar på detta allvarliga problem.</textBlock>
  </contentBlock>
  <contentBlock page="0" id="i-9471bd2cb3ad2e6c">
    <textBlock id="i-6beb6befe68c4044">De senaste dagarnas kontakter mellan regeringspartierna och Socialdemokraterna har lett fram till slutsatsen att man bör bearbeta de rådande problemen ytterligare.</textBlock>
  </contentBlock>
  <contentBlock page="0" id="i-13b7f99ab2f9d079">
    <textBlock id="i-8d2120c6ad26e2cf">I går togs initiativ till sonderingar mellan företrädare för regeringen och</textBlock>
    <textBlock id="i-552e6ef67d3cbeff">Socialdemokraterna. Då blev man på ömse håll överens om att fortsätta kontakterna om den ekonomiska politiken och arbetsmarknadspolitiken.</textBlock>
  </contentBlock>
  <contentBlock page="0" id="i-0c36154e010fa91a">
    <textBlock id="i-c94f49670a124d7b">I detta läge finns det skäl att avvakta med ställningstaganden i de frågor som behandlas i arbetsmarknadsutskottets betänkande AU11 och som kan komma att beröras vid förnyat övervägande. Härigenom ges ytterligare rådrum, vilket i sin tur bör ge en bättre grund för beslut i ärendet.</textBlock>
  </contentBlock>
  <contentBlock page="0" id="i-f59cbdc4c268d539">
    <textBlock id="i-4aa3b2965ae43543">Fru talman! Mot denna bakgrund hemställer jag att betänkandet AU11 återförvisas till arbetsmarknadsutskottet för ytterligare beredning.</textBlock>
  </contentBlock>
  <contentBlock page="0" id="i-98576c729b64521c">
    <textBlock id="i-06f39cec8121d88c">Anf. 2  INGELA THALÉN (s):</textBlock>
  </contentBlock>
  <contentBlock page="0" id="i-afe96554faad3c4d">
    <textBlock id="i-cf36d6b996b28757">Fru talman! 600 000 människor står utanför den vanliga arbetsmarknaden. Både för dem och för alla oss andra bör den viktigaste politiska uppgiften vara att föra en politik som leder till arbete. En andra viktig uppgift måste vara att inte låta de arbetslösa betala det dubbla priset: dels genom deras arbetslöshet, dels genom att deras ersättning under arbetslöshet och utbildning sänks.</textBlock>
  </contentBlock>
  <contentBlock page="0" id="i-d1f172fe186f0d42">
    <textBlock id="i-131fd95389f1225a">Vi socialdemokrater tog i fredags initiativ till att dagens förslag till beslut om sänkta ersättningar till de arbetslösa inte genomförs. I stället vill vi pröva förutsättningarna för att, genom att få fler i arbete och utbildning, förstärka arbetslinjen och statsfinanserna.</textBlock>
  </contentBlock>
  <contentBlock page="0" id="i-44ccc246759dcef9">
    <textBlock id="i-39204a966c5e92a7">Vi välkomnar regeringspartiernas tillmötesgående vad gäller att inte nu driva igenom ett beslut om försämringar för de arbetslösa. Nu återstår att se om regeringspartierna är beredda att dela vår grundsyn att det krävs omedelbara insatser för att få ner arbetslösheten och därmed också angripa det främsta skälet till att budgetunderskottet växer så alarmerande.</textBlock>
  </contentBlock>
  <contentBlock page="0" id="i-027ca910e2b7e7c6">
    <textBlock id="i-e60ec99082c77335">Bakgrunden till vårt initiativ är följande:</textBlock>
  </contentBlock>
  <contentBlock page="0" id="i-eb2f444e1052df64">
    <textBlock id="i-416f1ad7f2a880f4">Enligt vår mening beror budgetunderskottet i statsfinanserna i allt väsentligt på att produktionen krymper och arbetslösheten växer. Det är därför angeläget att snabbt få i gång en tillväxtinriktad politik, som gör det möjligt att varaktigt förbättra statsfinanserna.</textBlock>
  </contentBlock>
  <contentBlock page="0" id="i-ff0fc089636113bf">
    <textBlock id="i-e680c2f2e133953c">Socialdemokraterna har föreslagit att 190 000</textBlock>
    <textBlock id="i-e922f6bbaf7f16b5">arbetsoch utbildningsplatser skall inrättas. Våra förslag utgick från de prognoser som redovisades i finansplanen. Det står nu klart att utvecklingen på arbetsmarknaden blir ännu sämre och att insatserna måste förstärkas.</textBlock>
  </contentBlock>
  <contentBlock page="0" id="i-ebd05e8ab2832af1">
    <textBlock id="i-764882d41eef2ee0">Omfattningen av och avvägningen mellan åtgärder som stimulerar den inhemska efterfrågan och olika arbetsmarknadspolitiska insatser liksom utgiftsbegränsningar kan slutligen bedömas när</textBlock>
    <textBlock id="i-f95040309502109f">Konjunkturinstitutet har lagt fram sina nya prognoser.</textBlock>
  </contentBlock>
  <contentBlock page="0" id="i-b48379954c16aba8">
    <textBlock id="i-8f49fe5ec5938798">Regeringens förslag om att försämra arbetslöshetsförsäkringen lägger ensidigt bördorna på de arbetslösa. För många arbetslösa med låga inkomster innebär förslaget en mycket allvarlig försämring av ekonomin, särskilt betungande för den snabbt växande gruppen av långtidsarbetslösa.</textBlock>
    <textBlock id="i-b96e1d3efa0aa523">Försämringen drabbar också löntagare med medelinkomster, vilka i många fall kommer att ha bara 50--60 % av sin tidigare inkomst.</textBlock>
  </contentBlock>
  <contentBlock page="0" id="i-823bcfc829d39e60">
    <textBlock id="i-15226d9498022d68">Vi socialdemokrater har av dessa skäl i arbetsmarknadsutskottet avvisat regeringens förslag. Vi anser att man kan åstadkomma minst lika stora förstärkningar av statsfinanserna genom att sätta in aktiva åtgärder, som förhindrar arbetslösheten och uppkomsten av den statsfinansiellt mycket betungande långtidsarbetslösheten.</textBlock>
  </contentBlock>
  <contentBlock page="0" id="i-841a0dbc44e00c83">
    <textBlock id="i-9a3570c003fcaf3a">Den arbetsgrupp som vi har föreslagit skall före kompletteringspropositionen pröva alternativ till försämrad arbetslöshetsersättning genom att fler kan arbeta och utbilda sig. Jag ser tre viktiga uppgifter för denna arbetsgrupp: För det första att klarlägga hur statsfinanserna kan stärkas genom att arbetslösheten minskar, för det andra att klarlägga på vilket sätt statsfinanserna stärks genom rätt val av insatser samt, för det tredje, att klargöra behovet av insatser mot långtidsarbetslösheten, så att denna kan brytas.</textBlock>
  </contentBlock>
  <contentBlock page="0" id="i-bbc001a99b8050b8">
    <textBlock id="i-3244edaf889aa50d">Mot denna bakgrund, fru talman, yrkar jag bifall till förslaget om återremiss.</textBlock>
  </contentBlock>
  <contentBlock page="0" id="i-702cd17776758bcb">
    <textBlock id="i-7a509094f8d318c6">Anf. 3  HANS ANDERSSON (v):</textBlock>
  </contentBlock>
  <contentBlock page="0" id="i-60647306fbbd5a90">
    <textBlock id="i-080c3d2e1d1eb924">Fru talman! Det skall gå fort nu, har jag förstått.</textBlock>
    <textBlock id="i-0730dfbb3d0a62c2">Jag hade anmält mig till ett längre anförande beträffande arbetsmarknadsutskottets betänkande</textBlock>
    <textBlock id="i-7b0e0daadacb7aed">11. Jag har nu fått reda på att det inte skall avgöras i dag, och för återremiss räcker det med en tredjedel av rösterna. Jag förstår att en förkrossande majoritet vill ha återremiss. Men det tillhör ju ändå demokratins spelregler att man har rätt att yttra sig, inte minst i denna kammare.</textBlock>
  </contentBlock>
  <contentBlock page="0" id="i-319224134c66393f">
    <textBlock id="i-4d25c7e942b52d92">Vad har då hänt? Det vet inte vi från</textBlock>
    <textBlock id="i-dd3396b82557bc68">Vänsterpartiet. Det vet inte jag, som sitter i arbetsmarknadsutskottet. Men av tidningsuppgifter att döma skall några diskutera om något. Jag har inte kunnat finna, när jag har lyssnat på uttalanden från de berörda, riktigt vilka som skall diskutera. Är det utskottet? Får jag vara med?</textBlock>
    <textBlock id="i-625b16e4a395c374">Är det någon arbetsgrupp? Är det partiledningarna? Vad skall man diskutera? Inte heller detta förefaller man vara ense om.</textBlock>
  </contentBlock>
  <contentBlock page="0" id="i-994f021534e31231">
    <textBlock id="i-48db98445be5795d">Det brukar pratas om sandlådan i politiken. Man kritiserar riksdagen. Men för mig och för</textBlock>
    <textBlock id="i-f248189a94cd8a5e">Vänsterpartiet är det i första hand regeringen som inte är operativ. Därför har vi begärt att regeringen skall bytas ut. Den är inbördes splittrad. Den saknar uppenbarligen stöd i riksdagen. I fråga efter fråga hamnar den i ett vakuum.</textBlock>
  </contentBlock>
  <contentBlock page="0" id="i-be56f62d9355c4e6">
    <textBlock id="i-2d706fde7c2b4206">Regeringen föreslår väldigt litet på arbetsmarknadspolitikens område. Prognoserna slår ständigt fel. Detta är mycket allvarligt i en fråga, som berör så många människor och som berör hela Sveriges ekonomi.</textBlock>
  </contentBlock>
  <contentBlock page="0" id="i-3d0717cbefc2846b">
    <textBlock id="i-9bc86e74b0b2b0f5">Riksdagen då -- är det sandlådan? Jag vet inte riktigt vad man menar med sandlådan. Jag är ju ganska ny här. Men nog tycker jag åtminstone att riksdagen är impotent i många frågor. När det gäller arbetsmarknadsutskottet vill jag för riksdagens ledamöter -- många är ju här i dag --</textBlock>
    <textBlock id="i-7ff99116ef1ef02f">tillstå att mycket litet har skett i denna avgörande fråga. Det råder en oerhörd passivitet, och initiativ från oss och även från Socialdemokraterna förbigås i stort sett med tystnad.</textBlock>
  </contentBlock>
  <contentBlock page="0" id="i-d63340e0fd15739b">
    <textBlock id="i-606f0828e61dcea6">En del andra utskott har gjort något, t.ex.</textBlock>
    <textBlock id="i-cb2a96228e326fd8">trafikutskottet och utbildningsutskottet, men arbetsmarknadsutskottet gör praktiskt taget ingenting i denna fråga. I andra frågor däremot, som vi skall behandla senare, när det handlar om lagförslag om deltidsarbetslöshet och när det handlar om juridiska tolkningar av företagarbegreppet i arbetslöshetsförsäkringen, där görs det en hel del. Det är inte minst arbetsmarknadsutskottets kansli, som förser oss med underlag. När det gäller denna fråga ankommer det faktiskt på oss riksdagsledamöter såsom representanter för våra partier att visa politisk vilja och politisk potens, men det har vi inte gjort i utskottet.</textBlock>
  </contentBlock>
  <contentBlock page="0" id="i-56d14100f8faff85">
    <textBlock id="i-8431f7635ce53c01">Arbetslöshetskrisen är den fundamentala krisen i</textBlock>
    <textBlock id="i-d0e0030230d6bb6c">Sverige. Den hänger ihop inte bara med det som arbetsmarknadsutskottet hanterar, utan den hänger ihop med hela riksdagens politik, inte minst den ekonomiska politiken och finanspolitiken. Den hänger ihop med näringspolitiken, trafikpolitiken, utbildningspolitiken osv. Därför har partierna i oppositionen lagt fram förslag om ett brett spektrum av frågor.</textBlock>
  </contentBlock>
  <contentBlock page="0" id="i-34278ec286bd2041">
    <textBlock id="i-f16caf6a0fdc9f00">I samband härmed handlar det faktiskt också om finansiering. Där tycker vi att vi från Vänsterpartiet har varit mer ansvarsfulla än socialdemokratin. Vi har lagt våra kort på bordet, och vi är också beredda att spela korten. Vi har gång på gång i finansutskottet, här i kammaren, i arbetsmarknadsutskottet och i andra utskott sagt:</textBlock>
    <textBlock id="i-0ec154a1ff59fe4d">Kom med förslag, diskutera våra förslag.</textBlock>
  </contentBlock>
  <contentBlock page="0" id="i-89f8eff54e665dfd">
    <textBlock id="i-246136500078e40f">Nu säger ni att vi är ett så litet parti. Men vi kan säga bra saker ändå. När vi t.ex. antog</textBlock>
    <textBlock id="i-89cab2fc5ef070cb">''krispropositionen'' i höstas föreslog vi 2 miljarder kronor i aktiva åtgärdspengar till AMS. Frågan bara föll, ingen tog upp den. Sedan dröjde det någon vecka och AMS styrelse beslutade att föreslå motsvarande belopp. Regeringen föreslog i början av januari av de pengar som regeringen själv har att hantera ungefär samma belopp, för att över huvud taget ha kvar arbetsmarknadsutbildning och ungdomar i praktik.</textBlock>
  </contentBlock>
  <contentBlock page="0" id="i-999ea919062fec4a">
    <textBlock id="i-a027ac03bf8ae626">Den här typen av bojkottpolitik mot konstruktiva förslag är mycket negativ för demokratin och för någon form av samförstånd när det gäller att dra</textBlock>
    <textBlock id="i-d5662e07f2ead6b5">Sverige ur krisen.</textBlock>
  </contentBlock>
  <contentBlock page="0" id="i-fd01d94b98455b23">
    <textBlock id="i-d7e6e7ea002cbfd5">Låt mig säga att de förslag som vi har lagt fram handlar delvis om finansieringsfrågor. Det handlar om att öka statens intäkter men också om att genomföra besparingar. Vi har föreslagit ett tak i sjukförsäkringen. Vi har också antytt ett flertal förslag till strukturella förändringar på lång sikt.</textBlock>
  </contentBlock>
  <contentBlock page="0" id="i-cf4eae8c7a015f87">
    <textBlock id="i-70087e673ccddd72">Det handlar, menar vi, om att omfördela så att efterfrågan stärks genom att man inte låter pengarna stanna hos dem som är mycket sparbenägna, därför att de har så mycket pengar, utan ser till att få över pengar till dem som har det väldigt svårt. Det gäller inte minst de arbetslösa.</textBlock>
    <textBlock id="i-fe8b7598ddcd966f">Därför motsätter vi oss med bestämdhet besparingar i just arbetslöshetsförsäkring, KAS</textBlock>
    <textBlock id="i-121884a6cee77359">osv.</textBlock>
  </contentBlock>
  <contentBlock page="0" id="i-d51fc2b1fcd1854c">
    <textBlock id="i-7bf28046740fae93">Det handlar om investeringsprogram inom industrin, infrastrukturprogram, ROT-program, närings- och regionalpolitik. Det handlar om att ställa medel till kommunernas förfogande, så att sysselsättningen där inte helt rasar under 1993 och</textBlock>
    <textBlock id="i-28d42380641dfc50">1994. Det handlar om arbetsmarknadspolitiska åtgärder för ungdom och utbildningsinsatser. Vi tror också att man måste inleda en strukturell reform som innebär en arbetstidsreduktion.</textBlock>
  </contentBlock>
  <contentBlock page="0" id="i-b64b1b0aac70a225">
    <textBlock id="i-c5c5dfbbd80d4aa3">Vi har lagt fram en mängd förslag, och vi har finansiering för dessa. De har inte diskuterats seriöst.</textBlock>
  </contentBlock>
  <contentBlock page="0" id="i-789673b6fb3a5f61">
    <textBlock id="i-4f8fc5be05c44854">Arbetsmarknadsutskottets betänkande 11</textBlock>
    <textBlock id="i-962a5bb153aceff3">innehåller huvudsakligen två delar. Den ena handlar om neddragningar i socialförsäkringen, alltså arbetslöshetsförsäkring, KAS och utbildningsbidrag. Där har utskottet faktiskt kommit fram till ett bra förslag. Man säger nej till regeringens nedskärningar. Den andra delen består av en serie förslag -- egentligen icke-förslag därför att man avstyrker förslag -- som handlar om en aktivare arbetsmarknadspolitik, om att sätta människor i arbete så att behovet av kontantinsatser för passivitet blir mindre.</textBlock>
  </contentBlock>
  <contentBlock page="0" id="i-04a15e5376f193a6">
    <textBlock id="i-3eedbf1b3a3a1ecb">Så kommer jag till den egentliga frågan, frågan om återremiss. Det var en återremiss för ett tag sedan, men det ju ledde ingenvart. Man är rädd för politikerförakt, och man är rädd för samråd och diskussion. Skall vi ha det så att varje gång vi får en eller två månader på oss för att lösa ett problem, slutar det med återremiss? Någon grupp, kanske ett litet gäng, skall en natt få mangla fram ett resultat.</textBlock>
    <textBlock id="i-7d8380195079ce9c">Det är verkligen någonting som kommer att främja politikerförakt.</textBlock>
  </contentBlock>
  <contentBlock page="0" id="i-21ea19ce6f78d431">
    <textBlock id="i-627727449a7e4519">Återremissen måste vara meningsfull. Det måste resultera i rejäla åtgärder för en arbetslinje. Det får vara slut på passiviteten från regeringens och de borgerliga partiernas sida. Det måste bli efterfrågestimulans. Det måste vara rejäla direkta insatser för att sätta människor i kompetenshöjande aktiviteter, t.ex. inom utbildningsområdet. Men det måste också finnas en fördelningspolitisk rättvisa i förslagen. Finns där inte det, är det en krigsförklaring mot svenska arbetarrörelsen, fackföreningsrörelsen och mot alla dem som har drabbats av Sveriges ekonomiska kris, som till icke ringa del har uppkommit genom misskötsel från regeringens sida av finanssystemen.</textBlock>
  </contentBlock>
  <contentBlock page="0" id="i-7f52f002135d361a">
    <textBlock id="i-dcdb852e5367198f">Det handlar om en djup förtroendefråga för det politiska systemet. Det gäller med andra ord att se till att de besparingar som regeringen har föreslagit kring arbetslöshetsförsäkringen inte kommer att beslutas av denna riksdag. Det vore det sämsta både ur rättvisesynpunkt och när det handlar om ekonomisk politik, dvs. att stimulera efterfrågan.</textBlock>
  </contentBlock>
  <contentBlock page="0" id="i-b1666aa823fe49af">
    <textBlock id="i-959061418252ae06">Uppgörelser i små gäng har vi fått nog av. Jag förstår den skräck som många socialdemokrater och många representanter för fackföreningsrörelsen i dag känner över att det återigen skall komma ett paket som inte bara är sakligt dåligt utan dessutom djupt orättfärdigt.</textBlock>
  </contentBlock>
  <contentBlock page="0" id="i-62ff4e865b208903">
    <textBlock id="i-9047645a913e4560">Förtroendet för den politiska processen bygger på öppenhet och ärlighet, så att det man säger och kommer överens om på något sätt också återfinns i politiken senare. Det handlar om att åstadkomma en konstruktiv diskussion. Det handlar om sakinnehållen i besluten och i överenskommelserna. Detta sakinnehåll måste bygga på principen arbete och rättvisa.</textBlock>
  </contentBlock>
  <contentBlock page="0" id="i-a56f1be23ef4466f">
    <textBlock id="i-a7e8ac875af5d35e">Lita på att Vänsterpartiet och våra representanter i utskott och kammare kommer att vara konstruktiva, om det handlar om ärliga försök att på allvar rätta till svensk ekonomi, få i gång tillväxten, sätta människor i arbete -- detta under förutsättning att det är rättvisa förslag, att man inte skall pungslå dem som i dag inte har någonting. I så fall hoppas jag att proteststormen en gång för alla fäller denna regering.</textBlock>
  </contentBlock>
  <contentBlock page="0" id="i-b769266841263354">
    <textBlock id="i-6a6af047714c2e82">Sedan är det fråga om i vilka former dessa diskussioner förs. Jag har inte förstått av inläggen av Elver Jonsson och Ingela Thalén hur detta riktigt skall gå till. Vi är beredda att bidra konstruktivt. Vi kommer att ställa upp, och jag hoppas att sakdiskussionen kommer att föras i utskottet.</textBlock>
    <textBlock id="i-c461594189f4776e">Annars har ni ställt riksdagsarbetet återigen åt sidan. Då får vi mycket dåligt förtroende för politikerna i framtiden.</textBlock>
  </contentBlock>
  <contentBlock page="0" id="i-b0e22e88cb0e0adb">
    <textBlock id="i-39a269dfca6f0860">Överläggningen var härmed avslutad.</textBlock>
  </contentBlock>
  <contentBlock page="0" id="i-9b63e5ad63538e9c">
    <textBlock id="i-84763b1539417928">Beslut</textBlock>
  </contentBlock>
  <contentBlock page="0" id="i-a79d7dd7725acb9d">
    <textBlock id="i-1c94ef81a90f69c0">Det av Elver Jonsson (fp) under överläggningen framställda yrkandet om återförvisning av ärendet till utskottet för ytterligare beredning bifölls med acklamation.</textBlock>
  </contentBlock>
  <contentBlock page="0" id="i-ad61d9e1c48b0f23">
    <textBlock id="i-238d96fa0b2f3245">Beslut om samlad votering</textBlock>
  </contentBlock>
  <contentBlock page="0" id="i-c2d07872dd1bc5c7">
    <textBlock id="i-d7f46512c19e0a73">Talmanen meddelade att arbetsmarknadsutskottets betänkanden AU17, AU12, AU8 och AU10, bostadsutskottets betänkande BoU10 samt utbildningsutskottets betänkande UbU8 skulle avgöras i ett sammanhang efter avslutad debatt.</textBlock>
  </contentBlock>
  <contentBlock page="0" id="i-2fe191c4deb85838">
    <textBlock id="i-2dced931b2c1700c">4 §  Vissa frågor om arbetslöshetsförsäkringen</textBlock>
  </contentBlock>
  <contentBlock page="0" id="i-9aaeaea5679e479a">
    <textBlock id="i-365faf548594eaff">Föredrogs</textBlock>
  </contentBlock>
  <contentBlock page="0" id="i-af6bb33d277138b7">
    <textBlock id="i-ebc5ff9ac49fd3ab">arbetsmarknadsutskottets betänkande</textBlock>
  </contentBlock>
  <contentBlock page="0" id="i-0396233d00c2d83a">
    <textBlock id="i-acc0ac409a6c9115">1992/93:AU17 Vissa frågor om arbetslöshetsförsäkringen.</textBlock>
  </contentBlock>
  <contentBlock page="0" id="i-a33ca48037f92fd7">
    <textBlock id="i-1df0f84ec30e6f98">Anf. 4  HANS ANDERSSON (v):</textBlock>
  </contentBlock>
  <contentBlock page="0" id="i-fd5e579648be9570">
    <textBlock id="i-c69756adda1c6caf">Fru talman! Arbetsmarknadsutskottets betänkande 17 är faktiskt ett betänkande där det står en hel del och där utskottet har gjort en hel del.</textBlock>
    <textBlock id="i-225d7105d06c75b7">Där behandlas 150-dagarsregeln vid deltidsarbetslöshet. Det kommer ett rakt förslag från utskottet, som dessutom är enigt. Där behandlas arbetslöshetsersättning i samband med studier, och där behandlas arbetslöshetsförsäkringens täckning av företagare och anhöriga till företagare.</textBlock>
  </contentBlock>
  <contentBlock page="0" id="i-b466f46443092e74">
    <textBlock id="i-58fa7c806513dab1">Det är till stora delar ett enigt utskott. Det är till stora delar mycket bra förslag, som bygger på en genomarbetning.</textBlock>
  </contentBlock>
  <contentBlock page="0" id="i-578f3a5a851e2816">
    <textBlock id="i-bbd5c2e69db3abbc">Det finns dock i vår meningsyttring ett förslag som vi tar upp, eftersom det har avslagits, och det skall jag återkomma till senare. Men jag vill redan nu yrka bifall till meningsyttringen.</textBlock>
  </contentBlock>
  <contentBlock page="0" id="i-996cfee7fa39c818">
    <textBlock id="i-3bb91f4860fc40d8">På grund av olyckliga omständigheter var det en synpunkt som inte kom med i meningsyttringen.</textBlock>
    <textBlock id="i-46463b6cc09e2222">Jag vill därför yrka bifall till motion A458 av</textBlock>
    <textBlock id="i-be8373b2eb7a62be">Elisabeth Persson m.fl., som handlar om rätt till utbildningsbidrag i förhållande till studier på deltid som sker i planlagd form på folkhögskolor.</textBlock>
  </contentBlock>
  <contentBlock page="0" id="i-3cd09f19ce6a35bf">
    <textBlock id="i-b3263d21d058abf3">Låt mig bara kort beröra dessa frågor. Vi -- precis som många andra från flera partier -- hade motionerat om 150-dagarsregeln. Det är ju inte så konstigt, eftersom det är en regel som blir alltmer absurd, inte minst i det rådande konjunkturläget.</textBlock>
    <textBlock id="i-6cb23ce89f21b021">Den tvingar deltidsarbetslösa att bli heltidsarbetslösa efter 150 dagar. Jag tror att alla anser att detta är orimligt. Det är dessutom en mycket stor kvinnofråga, eftersom det är mest kvinnor som arbetar deltid.</textBlock>
  </contentBlock>
  <contentBlock page="0" id="i-9edc57e5ae71fe36">
    <textBlock id="i-8e8aa5b7327a751a">Jag skall inte uppehålla mig vid någon diskussion om hur vi har resonerat. Det kan man läsa om i motionen. Jag anser att utskottet har fattat kloka beslut. Vi har i motion A233 sagt att frågan egentligen omfattar mycket mera än ersättningsrätten efter ett antal dagar. Det handlar om deltidsarbetslöshet och deltidstjänstgöring över huvud taget.</textBlock>
  </contentBlock>
  <contentBlock page="0" id="i-9fa0bf07c699445d">
    <textBlock id="i-ef858edc7bd3ab9d">I dag är det möjligt att inrätta deltidstjänster hur som helst, vilket innebär att många människor som har deltid vill ha heltid. Det är ett ständigt kattrakande om hur man skall få upp arbetstiden.</textBlock>
    <textBlock id="i-25d00eefbeece097">Detta är en fråga som i första hand berör kvinnor.</textBlock>
    <textBlock id="i-85c0b2c6a1775991">Även kvinnor behöver heltid. De har försörjningsansvar. Men i många fall kan det vara mycket svårt att ersätta deltidstjänstgöring med heltidstjänstgöring.</textBlock>
  </contentBlock>
  <contentBlock page="0" id="i-3e7c677ed456c23a">
    <textBlock id="i-250ff30d7a7e8b23">Vi har föreslagit en lagstiftning som ger rätt till heltid. Det är klart att detta är en komplicerad fråga. I sitt avslagsyrkande säger utskottet att detta skulle vända upp och ner på all svensk rättsordning.</textBlock>
    <textBlock id="i-59270205a14e0f00">När man inrättar tjänster -- om nu en heltid innebär sex, sju eller åtta timmar i framtiden -- kan man alltid dela den behövliga arbetstiden i ett antal heltidstjänster. Därefter kan man genom kollektivavtal förhandla -- branschvis, företagsvis eller lokalt -- om hur tiderna skall disponeras så att de på bästa sätt passar såväl produktion som den enskilde. Men vi har sett tillräckligt lång tid gå utan att det har hänt någonting på deltidsområdet.</textBlock>
  </contentBlock>
  <contentBlock page="0" id="i-2d0abde28845eed5">
    <textBlock id="i-bdd4931fc0d0eb07">Speciellt kvinnorna har sådana utomordentliga problem att öka sina arbetstider från deltid till heltid. I ett läge med ekonomiska problem blir det av försörjningsskäl allt viktigare att kunna gå över till heltid. Därför borde man sätta i gång ett lagstiftningsarbete i syfte att öka skyddet och förstärka möjligheten till heltid. Detta kan genomföras utan att man säger att deltidstjänster skall förbjudas. Deltidstjänster uppkommer sedan när man -- på det lokala planet, genom förhandlingar mellan de anställda och företaget --</textBlock>
    <textBlock id="i-93d58c73ec5a5a24">praktiskt organiserar arbetet. Det är skälet till att vi har en avvikande uppfattning och till att vi i vår meningsyttring har skrivit in förslaget om lagstiftning angående rätt till heltidsarbete. Men vi är medvetna om att det inte är en alldeles lätt fråga att lösa rent tekniskt och juridiskt.</textBlock>
  </contentBlock>
  <contentBlock page="0" id="i-9cd79b63c8a0b391">
    <textBlock id="i-d4e94eb2779df686">När det gäller studier har vi i motion A458</textBlock>
    <textBlock id="i-7926e30887c68a6e">föreslagit att det skall vara möjligt att kombinera deltidsstudier på folkhögskola med ersättning. Man skall alltså likställa den här typen av studier med motsvarande studier som ger motsvarande kompetens inom komvux. Det gäller planlagda studier som ger kompetens inom olika ämnesområden och som bedrivs på deltid under förutsättningen att den studerande skall ha möjlighet att aktivt söka arbete, och om han får arbete så skall studierna avbrytas.</textBlock>
  </contentBlock>
  <contentBlock page="0" id="i-b7b6ba1e39308758">
    <textBlock id="i-83c415a2477f3ed8">Jag håller med om att det inte skall råda alltför stor oklarhet. Det finns här ett problem i avvägningen mellan arbetsmarknadspolitiska åtgärder och studiefinansieringsåtgärder. Vi anser -- och inte minst erfarenheten från det senaste året visar -- att man måste kunna studera på folkhögskola för att höja sin kompetens och samtidigt ha kvar sin ersättning. Annars blir det -- som det har varit under vintern -- att folk går tillbaka till passivitet, vilket aldrig kan gynna vare sig den enskilde eller samhället. Vi vill alltså att utbildningarna på komvux och på folkhögskolor skall jämställas. Jag yrkar bifall till motion A458.</textBlock>
  </contentBlock>
  <contentBlock page="0" id="i-6a35656d942bdb41">
    <textBlock id="i-0949ed1a5fb987fd">Flera motioner från företrädare för andra partier hade samma innebörd, varav en del gick något längre. Dessa förslag byggde på heltidsstudier. I vår motion har vi -- försiktiga som vi är -- för att inte begå överbudsbrott föreslagit att det skall röra sig om deltidsstudier, just för att garantera att dessa elever skall vara mycket aktiva när det gäller att söka arbete.</textBlock>
  </contentBlock>
  <contentBlock page="0" id="i-558cd36cdac62308">
    <textBlock id="i-8a3ce068956d45f5">I samband med detta avvisar utskottet rent principiellt tanken på att man skulle kunna ha ett system med bidrag för högskolestudier som bedrivs av arbetsmarknadsskäl. Det finns den möjligheten i dag, men den gäller utbildning som är riktad direkt till näringslivet. Vi har i en motion som behandlas i AU11 föreslagit att det skall vara möjligt att i individuella fall, när det bedöms vara särskilt rimligt för såväl arbetsmarknaden som individen, få ersättning vid annan utbildning. Men i det fallet skall kraven vara mycket hårda. Annars hamnar man i en direkt rättvisekonflikt när det gäller finansiering på den högre nivån.</textBlock>
  </contentBlock>
  <contentBlock page="0" id="i-0def95e27efbfac4">
    <textBlock id="i-91de83bd3c24f314">Beträffande företagarbegreppet och frågan om hur man skall kunna ha en arbetslöshetsförsäkring som omfattar människor som har anknytning till företag, vill jag yrka bifall till utskottets förslag.</textBlock>
    <textBlock id="i-1fab3abacd7127a9">Det innebär i stort sett att man går igenom rättsläget, funderar över hur lagstiftaren har tänkt sig och att man tar ställning till en del domslut som har fastställts. Vi anser att praxis har varit för sträng. Detta har uppmärksammats inte minst när det gäller anhöriga till företagare, t.ex. kvinnor som av jämlikhetsskäl har tagit del i skötseln av ett familjeföretag -- ett jordbruk eller ett småföretag --</textBlock>
    <textBlock id="i-e0994ab27d0b00f5">och hjälpt till med bl.a. bokföring, samtidigt som de i huvudsak har sysslat med någonting annat, t.ex. inom äldreomsorgen. När dessa kvinnor sedan förlorar sitt arbete inom äldreomsorgen, får de ingen ersättning trots att de är med i facket och anslutna till a-kassan, eftersom de räknas som företagare. Detta upplevs som mycket orättvist.</textBlock>
    <textBlock id="i-359932a52c6c60e8">Där klargör utskottets skrivningar rättsläget så, att de värsta avarterna skall kunna undanröjas.</textBlock>
  </contentBlock>
  <contentBlock page="0" id="i-4a2ee79a1ceb6f7b">
    <textBlock id="i-823ee1f24376aa76">Slutligen vill jag yrka bifall till min meningsyttring och till motion A458 av Elisabeth Persson m.fl.</textBlock>
  </contentBlock>
  <contentBlock page="0" id="i-18e17ca4a7047d7c">
    <textBlock id="i-97e00702e3408e89">Anf. 5  HARALD BERGSTRÖM (kds):</textBlock>
  </contentBlock>
  <contentBlock page="0" id="i-2b7e920af54c0a28">
    <textBlock id="i-69b04220e1ea16a0">Fru talman! AU11 har nu återremitterats till utskottet. Därför blir inte diskussionen speciellt långdragen. Angående det betänkande som vi nu behandlar, AU17, råder det enighet i utskottet. Det finns därför ingen anledning att fälla så många ord i det sammanhanget.</textBlock>
  </contentBlock>
  <contentBlock page="0" id="i-f2ee6ce24d39d628">
    <textBlock id="i-c595da9d3117a8d5">Jag vill ändå säga något litet om den generella syn på arbete och dess värde, som vi har inom kds. Som kristdemokrater anser vi att arbetet har ett oerhört stort värde, ett egenvärde. Det är ute i samhället som arbetsplatserna skapas. Det vi som politiker kan göra är att rätta till förhållandena, så att näringslivet kan fungera. Det betyder alltså att det är i de näringspolitiska ställningstagandena, genom skattepolitik och sådana politikområden som förutsättningarna för en tillväxtinriktad politik skapas.</textBlock>
  </contentBlock>
  <contentBlock page="0" id="i-1cded9365e4e4409">
    <textBlock id="i-c279cbbb956b08cc">Arbetsmarknadspolitiken kommer i den principiella synen något efter. När det som i just detta konjunkturläge inte går så bra att hålla sysselsättningen uppe, när efterfrågan viker och när vårt utlandsberoende slår igenom på ett sätt som inte någon av oss trodde var möjligt, kommer de arbetsmarknadspolitiska åtgärderna i fokus. Men låt inte detta skymma det faktum att det är inom de övriga politiska områdena som förutsättningarna läggs för en politik som ger sysselsättning och en fullgod arbetsmarknad. Därmed inte sagt att arbetsmarknadspolitiken inte är oerhört viktig. Vi behöver den.</textBlock>
  </contentBlock>
  <contentBlock page="0" id="i-b5e6010ebf100683">
    <textBlock id="i-9ba59a31b5ebf2f4">Så till betänkandet AU17. Här råder, som jag nämnde, enighet om de olika sakområden som vi behandlar; 150-dagarsregeln, arbetslöshetsersättning i samband med studier, företagares arbetslöshetsersättning och samordningsproblem mellan arbetslöshetsersättning och olika andra ersättningar. Även om detta med 150-dagarsregeln är besvärligt och knepigt kan vi inte vara statiska, utan här bör en förändring ske. Vi föreslår i utskottet att regeln skall ändras så att möjligheter öppnas för ersättning i dessa sammanhang.</textBlock>
  </contentBlock>
  <contentBlock page="0" id="i-e2b699a80e3d130e">
    <textBlock id="i-740804904c21bc62">När det gäller företagare föreslår vi att regeringen tar sig en funderare och definierar begreppet företagare, som nu har blivit för snävt. Det har i dag blivit för svårt att få ersättning. Hans Andersson nämnde ett exempel med en lantbrukarhustru som inte deltar i gårdens skötsel. Hon får ingen ersättning när hon blir uppsagd från något annat arbete. Så får det inte vara.</textBlock>
  </contentBlock>
  <contentBlock page="0" id="i-5340ff86e56f4091">
    <textBlock id="i-e56a040b6fa8ce95">Jag har inga andra yrkanden än de som finns i betänkandet. Jag yrkar bifall till betänkande</textBlock>
    <textBlock id="i-9515349217653f15">AU17.</textBlock>
  </contentBlock>
  <contentBlock page="0" id="i-538bc0a1e073b533">
    <textBlock id="i-8591cc8dc63397f3">Anf. 6  JOHNNY AHLQVIST (s):</textBlock>
  </contentBlock>
  <contentBlock page="0" id="i-a97a62448b4bed86">
    <textBlock id="i-179ed3248e9678b8">Fru talman! Debatten verkar bli en aning avslagen.</textBlock>
    <textBlock id="i-4da09231cbc34423">Anledningen till detta är att man har tagit bort den intressanta delen, som skulle ha ingått i denna debattrunda. Det var ju faktiskt från början sagt att man skulle debattera ersättningsnivån i a-kassan i samband med betänkande AU17. Nu har frågan återremitterats, därför finns det inte mycket mer att säga om den.</textBlock>
  </contentBlock>
  <contentBlock page="0" id="i-f8b8335a3a936bd6">
    <textBlock id="i-c4e87b26465154d8">Beträffande Hans Anderssons beskrivning att det var majoritet i utskottet för att man inte skall sänka ersättningsnivån, vill jag säga att detta bara är en chimär. Det är faktiskt så att Ny demokrati inte har tagit ställning i den här frågan. Anledningen till att vi fick en majoritet för skrivningen var att vi socialdemokrater har ordförandeskapet i utskottet och därmed utslagsröst. Ny demokratis motioner innehåller förslag om att sänka ersättningsnivån till</textBlock>
    <textBlock id="i-0072b33239eb656f">70 %, dvs. en sänkning som är 10 % större än den som regeringen har aviserat. Därför tror jag inte att detta majoritetsförhållande hade klarat en omröstning i kammaren.</textBlock>
  </contentBlock>
  <contentBlock page="0" id="i-749dd139d0f21836">
    <textBlock id="i-927ad5fd3f8067a9">I betänkande AU17 behandlas frågor om arbetslöshetsersättning vid studier, egenföretagares rätt till arbetslöshetsersättning och samordningsfrågor mellan pension och a-kassa. Vi är överens om att regeringen skall återkomma i dessa frågor. Men jag vill samtidigt höja ett varnande finger för att låta arbetslöshetsersättningen bli någon sorts allmän slasktratt som skall klara alla problem i samhället.</textBlock>
    <textBlock id="i-743cf431d2e317fb">Man måste vara försiktig med definitionen av vilka människor som skall omfattas av arbetslöshetsförsäkringen. Det får inte bli någon sorts utfyllnadsersättning till företagare som för närvarande inte är så särskilt framgångsrika.</textBlock>
  </contentBlock>
  <contentBlock page="0" id="i-9e565aaea85a7b11">
    <textBlock id="i-0833e4e366fd5c11">Det är positivt att vi har enats om att förändra 150-</textBlock>
    <textBlock id="i-1342410aa173d498">dagarsregeln. I dag måste tusentals deltidsarbetslösa -- de flesta är kvinnor -- säga upp sitt deltidsarbete och stämpla på heltid för att de över huvud taget skall kunna överleva. Detta har naturligtvis ökat i takt med de problem som har uppstått genom den arbetsmarknadspolitik som regeringen har fört och genom de indragningar som har gjorts för kommunerna. Detta slår huvudsakligen direkt mot kvinnorna, som i stället måste anlita arbetslöshetskassorna. Men jag tror inte att borttagandet av 150-dagarsregeln löser alla problem för dessa tjejer. Jag tror att man måste vidta åtgärder för att få bort den diskriminering i arbetslivet, som i huvudsak rör kvinnorna. Vid exempelvis schemaläggning av deras arbeten tas i större utsträckning tekniska hänsyn än till individens rätt till heltidsarbete.</textBlock>
  </contentBlock>
  <contentBlock page="0" id="i-9da25e02382fbadf">
    <textBlock id="i-de75f15d37a49060">Fru talman! Jag skall inte ytterligare förlänga denna avslagna debatt.</textBlock>
  </contentBlock>
  <contentBlock page="0" id="i-4341c194d31f2198">
    <textBlock id="i-06aa1e38b26fa73d">Anf. 7  CHARLOTTE CEDERSCHIÖLD</textBlock>
    <textBlock id="i-c3d80b06b5cf09d8">(m):</textBlock>
  </contentBlock>
  <contentBlock page="0" id="i-2e5e233cc04ffdc5">
    <textBlock id="i-94918315e88489d2">Fru talman! Detta betänkandes viktigaste punkter är tolkningen av företagarbegreppet och 150-</textBlock>
    <textBlock id="i-42d6595d58aac6e9">dagarsregeln. Först något om 150-dagarsregeln, som enkelt kan sammanfattas med att det skall löna sig att arbeta. Medierna har visat upprörande fall där deltidsarbetande säger upp sig från deltidsjobb för att stämpla på heltid. I SKTF:s fackförbundstidning skriver man: Om du inte får något heltidsarbete inom 150 dagar så säg upp dig och bli arbetslös på heltid.</textBlock>
  </contentBlock>
  <contentBlock page="0" id="i-e5d08898261173bf">
    <textBlock id="i-c58687f7879c6132">I Sverige är vi eniga om arbetslinjen. Varje timmes utfört vitt arbete är bättre än arbetslöshet.</textBlock>
    <textBlock id="i-112954fc63bdf1af">Reglerna skall syfta till att minimera utslagningen.</textBlock>
    <textBlock id="i-3c37b3b9a6d52bb2">Det är därför vi nu begär att regeringen skall ändra reglerna.</textBlock>
  </contentBlock>
  <contentBlock page="0" id="i-13ffd62b54f428e9">
    <textBlock id="i-d137cea89c13f344">Samtidigt bör man inte blunda för skälet till tidigare tvekan. Man kan förstå tidigare regeringar i detta avseende. Risk för missbruk föreligger utan tvekan. Det blir sannolikt svårt att förhindra.</textBlock>
    <textBlock id="i-6d277c2c599306b8">Utskottet har därför försökt att lägga in ett kontrollsystem för att stävja missbruk.</textBlock>
  </contentBlock>
  <contentBlock page="0" id="i-c4d04cf5a6e5274e">
    <textBlock id="i-474c7004404d7173">Jag minns när jag var småbarnsmamma. Det ansågs då självklart i min lilla dalaby att man stämplade upp när man hade småbarn. Det var ett begrepp att missbruka arbetslöshetsförsäkringen och att använda den som ett vårdnadsbidrag. Tydligen hade man behov av ett vårdnadsbidrag, eftersom man gjorde om arbetslöshetsförsäkringen till ett sådant, vilket man också gör i många andra europeiska länder -- i synnerhet i Spanien enligt flerstämmiga uppgifter från sakkunskapen där.</textBlock>
    <textBlock id="i-10c637d2d0c59b26">Men det är orimligt att använda detta trygghetsnät för den som inte har för avsikt att förvärvsarbeta.</textBlock>
  </contentBlock>
  <contentBlock page="0" id="i-317b4a6efec167e6">
    <textBlock id="i-da875a573b6a3081">Missbruk av trygghetsnäten leder på sikt till att trygghetsnäten minimeras eller måste dras in på grund av kostnadsexplosion. Därför är kanske det mest angelägna att få en normbildning till stånd och ett socialt tryck som bidrar till att hämma fusk. Om allmänintresset kan stärkas på särintressenas bekostnad, kan det bidra till den nödvändiga attitydförändringen.</textBlock>
  </contentBlock>
  <contentBlock page="0" id="i-b266576548ebde2d">
    <textBlock id="i-864994d69ab20982">Missbruk bör också behandlas straffrättsligt, som det bedrägeri det ju handlar om, dvs. det kan jämföras med undanhållande av skatt -- helt enkelt ekonomisk brottslighet.</textBlock>
  </contentBlock>
  <contentBlock page="0" id="i-66d2e78f4aad8bbe">
    <textBlock id="i-debc5b9d271d5fab">Fru talman! Vi befinner oss nu i en fullständigt ny arbetsmarknadssituation. Motioner föreligger från i stort sett alla partier med önskan om ändring av</textBlock>
    <textBlock id="i-8f1bbca17970a22d">150-dagarsregeln. Men vi bör komma ihåg att den viktigaste åtgärden för att komma till rätta med arbetslösheten inte är att lappa på och lindra symtomen. Det viktigaste är att få bort sjukan.</textBlock>
    <textBlock id="i-0bbcb36ecd66c1c4">Arbetslösheten måste angripas från många håll.</textBlock>
    <textBlock id="i-8a1ddf47c36e4c78">För att få till stånd de 360 000 nya företag, som behövs för att få ned arbetslösheten till de 3 % som</textBlock>
    <textBlock id="i-ed1dfee5c2ab2f33">Socialdemokraterna talar om, krävs 270 000</textBlock>
    <textBlock id="i-e3bd4480b59dfe72">anställda i ett företag per dag i tio år. Då fordras ett synnerligen attraktivt företagarklimat med insatser för att öka produktiviteten och inrättande av ett arbetsskapande lönebildningssystem.</textBlock>
  </contentBlock>
  <contentBlock page="0" id="i-de7bf7cb8a6bc15b">
    <textBlock id="i-9f85fc73706964f4">Detta leder mig in på den andra stora frågan i betänkandet, nämligen företagarnas arbetslöshet och inte minst deras familjers. Det vore en överdrift att påstå att det är ett företagarvänligt klimat som ligger bakom de vidsträckta företagarbegrepp som</textBlock>
    <textBlock id="i-c1161a35735a3d46">AMS tillämpar, och som genom</textBlock>
    <textBlock id="i-1c77af23893911fc">Försäkringsöverdomstolens domar ytterligare har försatt företagarnas familjer i onödigt försvårande situationer.</textBlock>
  </contentBlock>
  <contentBlock page="0" id="i-d3771f8353169e4f">
    <textBlock id="i-0b5822d0712e8901">Problemet har uppmärksammats i motioner av</textBlock>
    <textBlock id="i-7a6e6967b1917866">Moderaterna, Centerpartiet och Folkpartiet, vilket för det första har lett utskottet till en analys av vem som skall anses som företagare i lagens mening, och för det andra till en bedömning av vilka kriterier som skall uppfyllas för att företagaren skall räknas som arbetslös.</textBlock>
  </contentBlock>
  <contentBlock page="0" id="i-aad8225cdd978476">
    <textBlock id="i-308a93d624be20dc">För företagare gäller ett särskilt arbetslöshetsbegrepp, trots att det i propositionen till nuvarande lag inte står någonting om att företagarbegreppet skulle vara väsentligt annorlunda i försäkringshänseende än i arbetsrätt, konkurrensrätt osv. I fyra domar i försäkringsöverdomstolen har man bedömt personer som företagare som otvetydigt skulle vara arbetstagare i arbetsrättslig mening. Det har handlat om personer som inte har ägt någon andel i företaget. Men de har ändå nekats arbetslöshetsersättning, ja, t.o.m med hänvisning till giftorätten enligt en av motionärerna.</textBlock>
  </contentBlock>
  <contentBlock page="0" id="i-ff212b34bc4011d7">
    <textBlock id="i-6906bb87b875420b">AMS har krävt att man måste skilja sig varaktigt från företaget. Hur gör man det om man inte äger någon del av det och inte kan avyttra det?</textBlock>
    <textBlock id="i-775fa91709ab590b">Anställningen har ju upphört, det som knöt en till företaget. Men det har AMS inte godkänt.</textBlock>
    <textBlock id="i-d9b20085be96a707">Skilsmässa som kriterium för arbetslöshet synes verkligen orimligt.</textBlock>
  </contentBlock>
  <contentBlock page="0" id="i-59521e3b68486cf6">
    <textBlock id="i-435427807ecea7d9">Utskottet har nu definierat företagarbegreppet så att det inte skall gå att tolka det illvilligt ens av den som skulle kunna ha det syftet. Lagen skall fortsättningsvis ange att för att definieras som företagare måste man i praktiken ha ett väsentligt inflytande i företaget. En grundläggande förutsättning är att personen själv äger någon del av företaget.</textBlock>
  </contentBlock>
  <contentBlock page="0" id="i-c7eeca19a2c20a33">
    <textBlock id="i-a6c6cfb97a988ebd">Givetvis får inte arbetslöshetsersättning bli utfyllnad i olönsamma företag. Därför är kraven på avyttring av verksamhet hårda. Samtidigt har givetvis även företagare behov av någon trygghet vid arbetslöshet. Därför ingår det i direktiven till utredningen om allmän arbetslöshetsförsäkring att uppmärksamma företagares behov av ett sådant försäkringsskydd.</textBlock>
  </contentBlock>
  <contentBlock page="0" id="i-358560983378f567">
    <textBlock id="i-12baeaff06274b53">Jag har personligen, som dotter i en sådan situation, upplevt hur det är när företagaren faller helt utan skyddsnät. Därför är det särskilt trevligt att kunna konstatera att utskottet är enigt när det gäller en ny och mer rimlig tolkning av företagarbegreppet.</textBlock>
  </contentBlock>
  <contentBlock page="0" id="i-b49f12146723270f">
    <textBlock id="i-b400893a509637b3">Därmed ber jag, fru talman, att få yrka bifall till hemställan i dess helhet i betänkande AU17.</textBlock>
  </contentBlock>
  <contentBlock page="0" id="i-49964f5605b698b6">
    <textBlock id="i-9d515788995e001a">Anf. 8  LAILA STRID-JANSSON (nyd):</textBlock>
  </contentBlock>
  <contentBlock page="0" id="i-a02cc55839bc0ebf">
    <textBlock id="i-375ac13735686913">Fru talman! Småföretagarna, denna drabbade grupp, som under den långa socialdemokratiska eran systematiskt plågats med skatter, pålagor, ibland oförstående fack, långtgående anställningsskydd etc. har äntligen i Ny demokrati funnit sin företrädare.</textBlock>
  </contentBlock>
  <contentBlock page="0" id="i-69a3ec4289aa2a58">
    <textBlock id="i-53325a5f64d1dc16">Många väljare som röstade fram den borgerliga regeringen anser att Sverige måste bygga sin välfärd och fortsatta existens på just småföretagarna.</textBlock>
    <textBlock id="i-16c0a80927b162b6">Härom verkar även enighet råda inom de politiska partierna.</textBlock>
  </contentBlock>
  <contentBlock page="0" id="i-a809e5c1a6153982">
    <textBlock id="i-c360aab4bc40c690">Trots det regeringen säger om hur viktigt det är med småföretagen, kan vi konstatera att småföretagarna och deras anhöriga blivit väldigt underligt behandlade vid arbetslöshet.</textBlock>
  </contentBlock>
  <contentBlock page="0" id="i-3902376446945003">
    <textBlock id="i-4366ae948cf4d050">Om en småföretagare haft en anhörig anställd i rörelsen har det varit hart när omöjligt för familjemedlemmen/släktingen att få ersättning från a-kassan när han blivit arbetslös, trots att han betalat avgift till kassan. Familjemedlemmen har nämligen också ansetts som företagare, oavsett vilken position han haft och oavsett om han ägt någon del av företaget eller inte.</textBlock>
  </contentBlock>
  <contentBlock page="0" id="i-c2247a87dd0db472">
    <textBlock id="i-3701b013f16ec6ca">Eftersom lagen säger att en företagare är arbetslös först när han sålt rörelsen eller lagt ned den för gott, har inte heller dessa familjemedlemmar ansetts som arbetslösa när de har tvingats att sluta därför att rörelsen går dåligt. Man har tydligen tyckt att de skall göra sig av med rörelsen för att bli betraktade som arbetslösa. Men hur skall man kunna göra sig av med företaget, eller lägga ned det, om man inte äger någon del i det?</textBlock>
  </contentBlock>
  <contentBlock page="0" id="i-c5fc2610409717bf">
    <textBlock id="i-550eb22a43204a07">De anhöriga har blivit utan ersättning, trots att de har varit precis lika arbetslösa som andra anställda som blivit uppsagda därför att företaget går dåligt.</textBlock>
    <textBlock id="i-203a8129ad2112ce">Kanske har det till och med hänt att hela företaget måst läggas ned för att inte hela familjen skall stå utan försörjning.</textBlock>
  </contentBlock>
  <contentBlock page="0" id="i-4d5528dc91bfbf33">
    <textBlock id="i-774281bca72b51ea">Är det detta som kallas småföretagarvänlig politik?</textBlock>
  </contentBlock>
  <contentBlock page="0" id="i-d8f320d77e27662d">
    <textBlock id="i-6b4882a4fbe8cd70">Jag förvånar mig över att regeringen inte har gjort något för att rätta till dessa tokigheter. Det skulle tydligen till motioner från Ny demokrati och från några enskilda riksdagsledamöter för att något skulle hända. Varför är regeringen så passiv?</textBlock>
  </contentBlock>
  <contentBlock page="0" id="i-7a286e4b6613cda3">
    <textBlock id="i-2aa6e1607fdbcff1">Är det inte märkligt att detta förekommit under många år utan att något parti engagerat sig i denna orättvisa fråga, alltså utan att engagera sig för småföretagarna? Problemet har varit att AMS i sin regelbok för a-kassorna inte har återgivit innehållet i proposition 56 från 1973 i dess helhet. Vänligen observera årtalet: 1973.</textBlock>
  </contentBlock>
  <contentBlock page="0" id="i-852bf1484f3c7b5a">
    <textBlock id="i-e3917624cf591089">På grund av detta har under en följd av år, trots uppluckring av bestämmelserna 1983, varken de borgerliga partierna eller socialdemokraterna och vänstern aktivt bearbetat den orättvisa som småföretagares anhöriga fått utstå.</textBlock>
  </contentBlock>
  <contentBlock page="0" id="i-1a3634f09bb237e0">
    <textBlock id="i-7220d12a64647228">Sedan Ny demokrati kom in i riksdagen för ett och ett halvt år sedan har vi rivit och slitit i ärendet så till den milda grad att vi fått med oss andra partier, som tidigare slentrianmässigt, oengagerat motionerat i frågan. Vi har fått ett enat utskott att ge regeringen till känna följande skarpa formulering:</textBlock>
  </contentBlock>
  <contentBlock page="0" id="i-6469f04ad653765c">
    <textBlock id="i-db31a41f1ccbb151">''Utskottet ställer sig således bakom uppfattningen att företagarbegreppet har kommit att ges en alltför vidsträckt tolkning. Det bör därför ankomma på regeringen att skyndsamt återkomma med lagförslag i enlighet med det nyss anförda.''</textBlock>
  </contentBlock>
  <contentBlock page="0" id="i-7d085827600ae6b1">
    <textBlock id="i-ef2d06ca7c1896de">Observera formuleringen med ordet skyndsamt!</textBlock>
  </contentBlock>
  <contentBlock page="0" id="i-4cab418aca4bc188">
    <textBlock id="i-21238b325b786284">Vår motion A222 är alltså tillgodosedd. Grattis alla småföretagare!</textBlock>
  </contentBlock>
  <contentBlock page="0" id="i-3a57263e040844b8">
    <textBlock id="i-236ea2a777014ce9">Fru talman! Med detta inlägg ber jag att få yrka bifall till hemställan i arbetsmarknadsutskottets betänkande AU17.</textBlock>
  </contentBlock>
  <contentBlock page="0" id="i-37d552418e842803">
    <textBlock id="i-9745a8e581907850">Anf. 9  BO FINNKVIST (s):</textBlock>
  </contentBlock>
  <contentBlock page="0" id="i-d56fe0a872e3674b">
    <textBlock id="i-1e7fe228b0c04475">Fru talman! Många talare före mig har påpekat att det kanske blir en litet underligt avslagen debatt beroende på återremissen.</textBlock>
  </contentBlock>
  <contentBlock page="0" id="i-9ca254bf3ad5373b">
    <textBlock id="i-b24d1b52cfd6ab8b">Det aktuella betänkandet behandlar i synnerhet</textBlock>
    <textBlock id="i-a2b2b8714c0e394b">150-dagarsregeln, som i princip till 100 % har varit ett bekymmer för den kvinnliga delen av arbetsmarknaden. Det är tillfredsställande att den regeln förändras på ett sådant sätt att vi får bättre möjligheter att överleva en besvärlig period. Det är det vi har i dag över hela landet.</textBlock>
  </contentBlock>
  <contentBlock page="0" id="i-eba444b48faf02c9">
    <textBlock id="i-3c3e6f43557a996e">Jag vill utgå från ett besök som Värmlandsgruppen här i riksdagen fick förra veckan av en ung kvinna från Filipstad. Hon var arbetslös. Nu har hon fått ett beredskapsjobb. På eget bevåg, utan att ha någon som helst organisation bakom sig, hade hon samlat in 2 000 namnunderskrifter mot olika försämringar som har föreslagits och som planeras för de arbetslösa.</textBlock>
  </contentBlock>
  <contentBlock page="0" id="i-44072ad75506fc0a">
    <textBlock id="i-0ad2101a4eee0ab6">Hon var givetvis här för att visa upp namnunderskrifterna, men vi träffade en mycket bekymrad människa. Sådana har vi väldigt många ute i landet nu. De känner oro. Det är människor som är oskyldiga till den situation som de har hamnat i. De har kanske haft jobb i tiotals år och sedan har båda de vuxna i familjen blivit arbetslösa.</textBlock>
    <textBlock id="i-dcce5c61201bdc9c">En kan ha haft deltidsjobb och en annan heltid. Då handlar det inte om, som en del uttrycker det, att man får ersättning till 90 %. Ersättningen hamnar på långt lägre tal. Jag har själv nära anhöriga vars familjeinkomster ligger på ungefär 75 %.</textBlock>
  </contentBlock>
  <contentBlock page="0" id="i-3e406506d25c7544">
    <textBlock id="i-9c12bdf90886ac47">Alla de regler som diskuteras här i dag har med detta att göra. Trots att jag kanske hamnade på fel avsnitt i den här debatten tänkte jag att jag kunde säga detta, för det berör samtliga områden som arbetsmarknadsutskottet har att hantera.</textBlock>
  </contentBlock>
  <contentBlock page="0" id="i-efc9319d8dbff99a">
    <textBlock id="i-e9bd92cbc57f2f03">Utöver de förslag som nu har återremitterats kommer det olika typer av uttalanden. Det förekommer utredningar om ytterligare försämringar för människor som redan i dag befinner sig i en ekonomisk situation som innebär att de kanske får gå från hus och hem.</textBlock>
  </contentBlock>
  <contentBlock page="0" id="i-db452505a7f2d252">
    <textBlock id="i-eb806cdfefc98475">Det här är ett socialt problem som knappast kan beskrivas. För en familj som hamnar i den här situationen är det mycket bekymmersamt, och olika saker kan hända.</textBlock>
  </contentBlock>
  <contentBlock page="0" id="i-6ac51ff2805f9569">
    <textBlock id="i-9c8b7e1eff8eae83">Jag vill använda den taletid som jag har kvar till att säga att jag hoppas att de samtal som nu förs leder fram till att man kommer överens om att bibehålla dagens nivå på a-kasseersättningen och även bibehålla övriga regler på en sådan nivå att vi inte försämrar för dem som redan tidigare upplever en mycket pressad situation. Jag anser att man inte skall tillgripa enbart besparingar. Man kan också se till att det blir skattehöjningar för dem som tjänar bra för att vi skall klara av detta.</textBlock>
  </contentBlock>
  <contentBlock page="0" id="i-47fa5da3fc46442a">
    <textBlock id="i-e10b66603e094a3d">Överläggningen var härmed avslutad.</textBlock>
  </contentBlock>
  <contentBlock page="0" id="i-159835d3ebd41923">
    <textBlock id="i-6b180591f6b34e80">(Beslut fattades efter 9 §.)</textBlock>
  </contentBlock>
  <contentBlock page="0" id="i-c7e6aca84c7828df">
    <textBlock id="i-e50cc0ddac8b8b44">5 §  Arbetslivspolitik</textBlock>
  </contentBlock>
  <contentBlock page="0" id="i-01eb92bd1105b574">
    <textBlock id="i-3918f2a56e357822">Föredrogs</textBlock>
  </contentBlock>
  <contentBlock page="0" id="i-e96c927f6ecc123d">
    <textBlock id="i-03e6c802a9b98770">arbetsmarknadsutskottets betänkande</textBlock>
  </contentBlock>
  <contentBlock page="0" id="i-3f3528338a84279c">
    <textBlock id="i-3101d04ee2454fb0">1992/93:AU12 Arbetslivspolitik (prop. 1992/93:100</textBlock>
    <textBlock id="i-bff93b4869d7c8e7">delvis och skr. 1992/93:153).</textBlock>
  </contentBlock>
  <contentBlock page="0" id="i-66c9cd0707df6b28">
    <textBlock id="i-78aef97a7380d2a4">Anf. 10  KJELL NILSSON (s):</textBlock>
  </contentBlock>
  <contentBlock page="0" id="i-2dd8d1cbd03d7e0d">
    <textBlock id="i-5265fd5fa4935771">Fru talman! Under 80-talet påbörjades en offensiv i det här landet för arbetets förnyelse. Den byggde på övertygelsen om att om jobben förbättras, människorna trivs bättre på sina arbeten och får ett bättre innehåll i sina arbeten minskar utslagningen på arbetsplatserna. Produktiviteten ökar om människorna trivs på sina arbetsplatser och har en bra arbetsmiljö. Det var vår övertygelse. Och kostnaden för ohälsa och utslagning från arbetsmarknaden minskar.</textBlock>
  </contentBlock>
  <contentBlock page="0" id="i-222f61201f160242">
    <textBlock id="i-a231c7a9c7b129c2">Regeringen och de borgerliga partierna saknar i dag intresse för att föra detta förnyelsearbete vidare. De vill snarare avveckla de framgångar som vi har haft i vårt arbetsmiljöarbete.</textBlock>
  </contentBlock>
  <contentBlock page="0" id="i-e87fbd57b356721a">
    <textBlock id="i-3432ffb818a21ec5">Utvecklingen mot det som vi i den fackliga rörelsen och även Socialdemokraterna kallar det goda arbetet stannar av. Arbetslösheten i landet ökar katastrofalt och har nu nått en nivå som vi aldrig har upplevt tidigare. I en hög arbetslöshet finns en inbyggd risk för att arbetsmiljön blir sämre. Också de anställda har en benägenhet att ställa mindre krav på en god arbetsmiljö när de ser hur många f.d. arbetskamrater som är utan arbete. De vågar inte ställa rättmätiga krav. Till detta hör att man minskar resurserna för att upprätthålla och kontrollera en god arbetsmiljö.</textBlock>
  </contentBlock>
  <contentBlock page="0" id="i-61bcf533c9cc8e10">
    <textBlock id="i-355b1ae04f67c3e7">Vi menar att det behövs fortsatta insatser på en rad områden, bl.a. ekonomiska styrmedel i arbetet. Vi menar att man, genom att arbetsmarknadens parter tar över ansvaret för sjuk- och arbetskadeförsäkringarna, bygger in ett tryck på arbetsgivarna att se till att arbetsmiljön är bra. I</textBlock>
    <textBlock id="i-99167f5aaab3e869">annat fall får de själva vara med och direkt betala de kostnader som samhället tidigare har stått för.</textBlock>
    <textBlock id="i-750f20a3517ae5fe">Sådana ekonomiska styrmedel har vi föreslagit, och vi tror att det är rimligt att de skulle förbättra också arbetsmiljön.</textBlock>
  </contentBlock>
  <contentBlock page="0" id="i-95c90b6ada9108aa">
    <textBlock id="i-c7e188fa27f2c357">Kompetensutvecklingen i arbetet är en annan fråga. Vi tror att det, med de nya arbetsorganisationer som håller på att växa fram, är absolut nödvändigt att man utökar kompetensen hos de anställda. Då får man ett ökat intresse för arbetet. Man får också mindre kostnader för en dålig arbetsmiljö. Kompetensutvecklingen kopplas nu ihop med den ändrade omorganisation som sker på många arbetsplatser.</textBlock>
  </contentBlock>
  <contentBlock page="0" id="i-acdbac613404850a">
    <textBlock id="i-843ce1949f5357a4">Arbetsmiljöarbetet måste alltså drivas vidare i en icke minskad takt utan i en ökad takt. De faror som vi tidigare inte såg i arbetsmiljöarbetet är i dag tydliga. Men vi har även de gamla kvar.</textBlock>
  </contentBlock>
  <contentBlock page="0" id="i-e52677fee24e5f2a">
    <textBlock id="i-2162f7480b5e2f81">Arbetsmiljöarbetet måste inriktas på förebyggande insatser. Aktiv och snabb rehabilitering är nödvändig. Företagshälsovården är i detta sammanhang ett av våra viktigaste instrument. Som vår arbetsmiljöorganisation är uppbyggd ute i företagen, är företagshälsovården ett mycket bra stöd för de skyddskommittéer som ser till att arbetsmiljön upprätthålls. Arbetsgivaren har ansvaret för arbetsmiljön, men de fackliga organisationerna, med hjälp av företagshälsovården, har möjligheter att starkt påverka utvecklingen.</textBlock>
  </contentBlock>
  <contentBlock page="0" id="i-8c63c1fdfe7bce80">
    <textBlock id="i-46dab519b146a6e8">Vad sker nu med företagshälsovården? Regeringen har föreslagit och riksdagen har fattat beslut om att det statliga stödet till företagshälsovården skall tas bort, och det har tagits bort. Det finns inte längre något sådant. Det tillkom för att stimulera just uppbyggnaden av företagshälsovården för att förbättra arbetsmiljöarbetet. Samtidigt som man tog bort stödet från staten till företagshälsovården, sade Arbetsgivareföreningen upp avtalet mellan</textBlock>
    <textBlock id="i-8a25b4f93d7c2153">SAF, LO och PTK om inriktningen och förekomsten av företagshälsovård. Det finns inget avtal i dag inom hela den privata sektorn. Detta är naturligtvis ett mycket stort hot mot utvecklingen av arbetsmiljöarbetet i framtiden och kvaliteten på detsamma.</textBlock>
  </contentBlock>
  <contentBlock page="0" id="i-b79a63b7982baf18">
    <textBlock id="i-31a8ab6a714dd0c1">Vi socialdemokrater har sagt att vi accepterar att man tar bort det statliga stödet. Men då skall denna kammare besluta om en lag om obligatorisk företagshälsovård, dvs. att man enligt lag är skyldig att upprätthålla företagshälsovård vid samtliga företag i detta land. Då är vi beredda att acceptera det statliga stödet tas bort. Vi har stöd för detta i en</textBlock>
    <textBlock id="i-0019c1197b9cdc7e">ILO-konvention som Sverige har ratificerat, konvention nr 161, där det föreskrivs att Sverige skall ha företagshälsovård. Men vi är vana vid att man numera inte är så noga med att man även bryter mot ILO-konventioner. Risken är väl därför att vi inte får någon företagshälsovård alls i landet.</textBlock>
  </contentBlock>
  <contentBlock page="0" id="i-93093159943f40ac">
    <textBlock id="i-7f75ea50d2e825b8">Vi anser också att man skall införa sociala bokslut i årsredovisningarna. Det är lika viktigt att man talar om vad som har hänt på arbetsmiljöområdet --</textBlock>
    <textBlock id="i-9e848138df18717e">olyckor och annat som kan ha inträffat, insatser som har gjorts för att förbättra arbetsmiljön -- i årsredovisningen som att man talar om enbart de ekonomiska transaktionerna. Vi föreslår alltså att det införs sociala bokslut och att detta skall vara tvingande.</textBlock>
  </contentBlock>
  <contentBlock page="0" id="i-6a622a2e3877ded3">
    <textBlock id="i-b4c84e8ad034c0fc">Regeringen försökte lägga ned Arbetslivsfonden snabbare än vad som var meningen.</textBlock>
    <textBlock id="i-afa225cea1b37ba0">Arbetslivsfonden har betytt väldigt mycket för en nydaning av arbetsmiljöarbetet. Arbetslivsfonden blir nu kvar till den 1 juli 1995, vilket vi tycker är mycket bra. Allt tyder på att Arbetslivsfonden har fullföljt sitt arbete på ett utmärkt sätt och har gjort mycket värdefulla insatser för att i både det långsiktiga och det kortsiktiga perspektivet förbättra arbetsmiljön i vårt land.</textBlock>
  </contentBlock>
  <contentBlock page="0" id="i-fc7732bdc96e0e24">
    <textBlock id="i-d5d75fa6ffa65bb7">Det är nu som förr Socialdemokraterna och de fackliga organisationerna på arbetstagarsidan som driver arbetsmiljöfrågorna. Från den borgerliga regeringen och de borgerliga partierna finns det ett alltmer svalnande intresse för dessa frågor, och deras intresse har aldrig varit särskilt stort.</textBlock>
  </contentBlock>
  <contentBlock page="0" id="i-4a7fde2d231dd63b">
    <textBlock id="i-7bdf90ac5b429f2d">Det största hotet mot vårt arbetsliv kanske ändå kommer från det arbete som bedrivs i</textBlock>
    <textBlock id="i-8265e0c14da6d2f6">Arbetsrättskommittén. Kommittén har ännu inte avslutat sitt arbete, men en del har läckt ut, och en del har vi kunnat ta del av via massmedierna. Om de förslag som Arbetsrättskommittén tänker lägga fram blir verklighet, vågar jag hävda att vi förs tillbaka till 30-talet när det gäller arbetstagarnas rätt att vara delaktiga i arbetsmiljöarbetet och arbetsrätten här i landet. Om de förslag som nu kommer att läggas fram, kan man säga att den gamla § 32 återinförs i Arbetsgivareföreningens stadgar, där det sades att arbetsgivaren själv äger att anställa och avskeda folk. Det behövde inte finnas någon saklig grund eller något annat. Det verkar som om Arbetsrättskommittén vore på väg åt det hållet. Jag hoppas innerligt att många goda krafter vid sidan om socialdemokratin är beredd att ställa upp och försvara de framgångar och den utveckling som har skett på detta område under hela efterkrigstiden och som har gjort att vi på arbetsrättens område och arbetsmiljöns område har intagit en tätposition, men den håller raskt på att försvinna.</textBlock>
  </contentBlock>
  <contentBlock page="0" id="i-4d08ce5556b25561">
    <textBlock id="i-d46133300b9bdd07">Fru talman! Jag yrkar bifall till reservationerna 1, 2</textBlock>
    <textBlock id="i-2298dedd7d2252d9">och 3 i betänkandet.</textBlock>
  </contentBlock>
  <contentBlock page="0" id="i-0bd09c08c0d301ec">
    <textBlock id="i-f89d244efa306088">Anf. 11  HANS ANDERSSON (v):</textBlock>
  </contentBlock>
  <contentBlock page="0" id="i-1c9d8a7448e21d89">
    <textBlock id="i-3162c42509700770">Fru talman! Arbetslivsfrågor och arbetslivet. För oss i Vänsterpartiet, för oss arbetande och för oss i arbetarrörelsen är detta politikens centrum.</textBlock>
  </contentBlock>
  <contentBlock page="0" id="i-4206653ede3b32e2">
    <textBlock id="i-7c2e5eae1b70031b">Det är i arbetslivet resurser och tillväxt skapas. Det är i arbetslivet människor kan förverkliga många drömmar och ha möjlighet att skaffa sig sin försörjning. Det är också i arbetslivet som det finns mycket tydliga konflikter mellan olika grupper. Det är i arbetslivet man möter den verkliga makten.</textBlock>
  </contentBlock>
  <contentBlock page="0" id="i-79aaa5fe07aebf14">
    <textBlock id="i-e2bef7d378aa97d2">Det privata näringslivet är i Sverige mycket koncentrerat kring sitt ägande och är mycket långt från demokratin. Arbetarrörelsens gamla aspirationer att få en ekonomisk demokrati, demokrati i arbetslivet och kring arbetsorganisationen, kring beslut som fattas om den enskilde och kollektivet på en arbetsplats, utgör drömmar som aldrig kommer att gå under.</textBlock>
    <textBlock id="i-51a247cd1f6f5dee">Det här är i själva verket grunden för den socialistiska visionen, dvs. att få förvalta sig själv, att få vara människa även i arbetslivet och inte bara en produktionsfaktor som skall exploateras.</textBlock>
  </contentBlock>
  <contentBlock page="0" id="i-3ddee02db855d0ae">
    <textBlock id="i-8fdb1a76236fea2c">Det är därför jag med stor sorg läser propositionens, men även utskottets, texter om arbetslivet. Texterna är så passiva, och det är så litet man vill göra. Egentligen vill man, som den tidigare talaren sade, förmodligen sätta stopp för det reformarbete som har pågått under lång tid.</textBlock>
    <textBlock id="i-dd9aa971083ad5b4">Arbetslivsfrågorna hänger mycket ihop med frågorna kring arbetsrätt, vad som händer mellan parterna på arbetsmarknaden, om det blir några avtal, kollektivavtalens ställning osv. Vi känner sedan decennier den borgerliga politiken och det borgerliga intresset i arbetslivet. Det gäller nu att föra kampen så att de ambitioner som arbetarrörelsen har stått för under så lång tid inte förs tillbaka ytterligare. Läget är nu mycket bekymmersamt.</textBlock>
  </contentBlock>
  <contentBlock page="0" id="i-211634445d994ec4">
    <textBlock id="i-f396517c43dcf13d">I den arbetslivspolitik som presenteras i betänkandet ingår t.ex. Arbetslivsfonden.</textBlock>
    <textBlock id="i-af59272a81d24e21">Socialdemokraterna och den borgerliga regeringen har tillsammans stulit 5 miljarder kronor -- först var det 2 miljarder förra våren och sedan 3 miljarder i höstas -- från positiva insatser inom ramen för</textBlock>
    <textBlock id="i-1fe13b2777b694fa">Arbetslivsfondens faktiskt utmärkta arbete. Det här leder till vad? Jo, det leder till förändringar i arbetsorganisationen, utbildningsinsatser, teknikhöjande åtgärder -- men i vilket syfte? Jo, att höja produktiviteten. Därmed skall Sverige göras mer konkurrenskraftigt och mer effektivt, både i näringsliv och i offentlig sektor.</textBlock>
  </contentBlock>
  <contentBlock page="0" id="i-7be422a7be9f8045">
    <textBlock id="i-5c22dce4fff0bff6">Å andra sidan skulle dessa pengar kunna skapa en arbetsmiljö som är bättre och skapa mindre ohälsa på arbetsmarknaden. Det skulle innebära att färre skulle bli arbetsskadade och färre skulle bli förtidspensionerade. Färre skulle alltså behöva leva på pensions- och bidragssystemet utan att göra något.</textBlock>
  </contentBlock>
  <contentBlock page="0" id="i-ab6824afe8800501">
    <textBlock id="i-f95eb59708e03b1b">Med andra ord. Det jag nyss har sagt är ett bevis för att pengar från Arbetslivsfonden som används väl, är pengar som nedbringar det strukturella underskottet i bägge ändarna. Sverige blir mer konkurrenskraftigt och effektivt, och färre personer blir beroende av bidrag från statskassan.</textBlock>
  </contentBlock>
  <contentBlock page="0" id="i-2b4c990570053bae">
    <textBlock id="i-2990ceab4a0b3a1e">Därför har vi i Vänsterpartiet vid tidigare beslut yrkat avslag på förslagen att stjäla pengar ur</textBlock>
    <textBlock id="i-2077ee7239c7e3ba">Arbetslivsfonden. Nu är pengarna stulna. Nu återstår endast ett tekniskt avvecklingsbeslut.</textBlock>
    <textBlock id="i-286dd6e96d267b2a">Arbetslivsfondens representanter har sagt att regeringens förslag var för nätt. Utskottet föreslår därför en bredare tidsmarginal. Men huvudpunkten är att det var fel att ta pengar från dessa mycket goda insatser.</textBlock>
  </contentBlock>
  <contentBlock page="0" id="i-d6a900fadef21823">
    <textBlock id="i-9521e6dacb461da9">Det här gäller på samma sätt frågan om företagshälsovården. Statsbidragen har utgått.</textBlock>
    <textBlock id="i-8b96d32d8ff27b3b">Ambitionerna har sänkts. Avtal har sagts upp. Inga nya avtal har skrivits. Rapporterna från dem av oss som är ute i arbetslivet är entydiga, fru talman.</textBlock>
    <textBlock id="i-b036bb6ccb5837ba">Företagshälsovårdens ambitioner håller på att sänkas. Det drabbar direkt de människor som utsätts för arbetsskador och sjukdomar. Det drabbar det gemensamma partsarbetet som pågår på så många håll för att förbättra arbetsmiljö och -</textBlock>
    <textBlock id="i-2349612f6aeb48f1">organisation. Det försämrar i själva verket en utveckling av arbetslivet. Det försämrar situationen för arbetstagare, och det försämrar situationen för</textBlock>
    <textBlock id="i-0d636a415e9f750e">Sverige.</textBlock>
  </contentBlock>
  <contentBlock page="0" id="i-be5ee3cd7a6e8687">
    <textBlock id="i-a4fdaf770d0ccd79">Vi i Vänsterpartiet har motionerat om obligatorisk företagshälsovård. Vi har även motionerat om en rad olika åtgärder, t.ex. hur finansieringen skall gå till så att den bärs mer av företag med dålig arbetsmiljö och fler arbetsskador än sådana företag som har skött sig bättre. Vi har knutit an till flera förslag som lades fram på LO:s senaste kongress och som är väl underbyggda. Vi föreslår också sociala bokslut. Vi föreslår att det på arbetsförmedlingarna finns tillgång till information om arbetsmiljön, sjuktalet och arbetsskador på företag. Det är uppgifter av mycket stort intresse för dem som söker jobb. Det här kunde utgöra en intern drivkraft för företagens självbevarelsedrift.</textBlock>
    <textBlock id="i-eb250bb71838ea20">För att överleva måste företagen skapa en arbetsorganisation och arbetsmiljö som faktiskt värnar om personalen.</textBlock>
  </contentBlock>
  <contentBlock page="0" id="i-fa9fe8eb9b7bbde8">
    <textBlock id="i-903277391cb612bb">Fru talman! Det finns en fråga som inte har föranlett att några motioner har väckts. Det beror delvis på ett misstag från vår sida. Regeringen lade fram en skrivelse om ILO-konventionen, nr 172, om förhållanden i hotell- och restaurangbranschen internationellt sett. Det skedde samtidigt som den allmänna motionstiden pågick. Åtminstone jag missade att skrivelsen hade lagts fram.</textBlock>
  </contentBlock>
  <contentBlock page="0" id="i-51772d35f81b7ce0">
    <textBlock id="i-28df1233cbc92cfd">I den meningsyttring av mig som har fogats till betänkandet har jag tagit med en formulering om</textBlock>
    <textBlock id="i-5f2f818eff7c3aa6">ILO-konventionen. Där framgår följande: ''Jag beklagar att Sverige inte kommer att ratificera</textBlock>
    <textBlock id="i-b33e7f0ae936ed85">ILO-konventionen (nr 172) om hotell, restauranger och liknande anläggningar. Det är riktigt, som sägs i den föreliggande skrivelsen från regeringen, att konventionen är svag. Däremot finns det ingen grund för påståendet att den skulle vara diskriminerande. Det är viktigt att arbeta för globala minimivillkor i denna bransch för att motverka social dumpning. Konventionen kan utgöra en plattform för fortsatt arbete syftande till att skapa ett verksammare redskap mot exploatering och rovdrift på personal i vår omvärld.''</textBlock>
  </contentBlock>
  <contentBlock page="0" id="i-3ff66378d48e855e">
    <textBlock id="i-2a32f1e1d559dca4">Det här gäller inte bara vilken omvärld som helst.</textBlock>
    <textBlock id="i-08a6d54125289e36">Det är inte minst i turistbranschen som vi europeer är och beter oss -- som vi har lärt oss när det gäller</textBlock>
    <textBlock id="i-a2edec5b4e215525">Thailand och på andra håll. Den som har varit utomlands, inte minst i u-länder, vet vilka fruktansvärda förhållanden och vilken utsugning av särskilt barn, unga flickor, som pågår på hotell- och restauranganläggningar. Det finns ett mycket stort behov av en internationell konvention. Problemet är att arbetsgivargruppen har hävdat att en konvention inte gagnar näringens intressen. Den skulle snarast vara diskriminerande. Det finns så många olika villkor i olika länder, säger man från arbetsgivarhåll. Regeringarna har anslutit sig till det synsättet.</textBlock>
  </contentBlock>
  <contentBlock page="0" id="i-80ab5b7c0eae53d8">
    <textBlock id="i-9bd6d60e9271c940">Det fackliga synsättet, dvs.</textBlock>
    <textBlock id="i-08f758aca7b8ea65">arbetstagarrepresentanternas synsätt, som har framförts i ILO-kommittén, är att det skulle vara en förmån för tredje världens länder och arbetskraft om konventionen kunde ratificeras.</textBlock>
  </contentBlock>
  <contentBlock page="0" id="i-fabae2ffb2a132f7">
    <textBlock id="i-ca11030ab6fa528d">Jag tycker att den argumentation som förekommer -- bortsett från vissa tekniska och juridiska funderingar från arbetsmarknadsministerns sida -- går ut på att en anslutning till arbetsgivarintressena, som inte vill ha en reglering, är ett sätt att tjäna pengar på fattiga och utsatta människors svaga arbetsrättsliga situation.</textBlock>
  </contentBlock>
  <contentBlock page="0" id="i-78a23e0fe504df22">
    <textBlock id="i-be2c5323da294e65">Fru talman! Det finns också andra frågor. Vi har i motionerna A256 och A232 tagit upp frågor om de arbetshandikappades situation på arbetsmarknaden. Den är mycket dålig, och det behöver göras stödinsatser. Med hjälp av löne- och statsbidrag kan människor komma in i meningsfull sysselsättning. I dag finns det ett hinder för att arbets- och lönebidrag skall utgå samtidigt. Det finns undantag. Men generellt sett finns det hinder.</textBlock>
    <textBlock id="i-af2752b19dfe3f1c">Vi har föreslagit att det skall vara möjlig.</textBlock>
  </contentBlock>
  <contentBlock page="0" id="i-e801485dac7cbb94">
    <textBlock id="i-259cdff79398851a">Vi har också föreslagit en rejäl pott pengar, 250</textBlock>
    <textBlock id="i-cbd688437d80e30e">miljoner kronor, för att skapa ett lönebidrag, så att man kan få in 2 400--2 500 fler handikappade i arbetslivet.</textBlock>
  </contentBlock>
  <contentBlock page="0" id="i-61cd947b15f45ac7">
    <textBlock id="i-ea310fd6e99fe60f">Jag vet att det inte bara är fråga om pengar.</textBlock>
    <textBlock id="i-3ca28595e4bebadf">Anslaget är i detta arbetsmarknadsläge inte riktigt förbrukat. Men med denna åtgärd, och denna gest från vår sida, vill vi säga hur viktigt det är att det skapas sysselsättning för dem som ligger absolut sämst till på arbetsmarknaden, nämligen de handikappade.</textBlock>
  </contentBlock>
  <contentBlock page="0" id="i-93b2ec3b5cf2c028">
    <textBlock id="i-57156f85632982f2">De förslag som t.ex. Ny demokrati har fört fram om att spara 2 miljarder inom ramen för Samhall, att ge sig på handikappade människor, är inte bara dålig politik. Det är en fruktansvärd cynism. Det är en ren ynkedom att den typen av politik förs fram i ett läge när det i och för sig är besvärligt på arbetsmarknaden och i ekonomin i Sverige.</textBlock>
  </contentBlock>
  <contentBlock page="0" id="i-306ad37a743bf967">
    <textBlock id="i-aa75e0338025df7e">Jag yrkar slutligen bifall till meningsyttringen. Låt mig med sorg konstatera att den borgerliga regeringen och de borgerliga riksdagspartierna inte tycks bry sig särskilt mycket om att förbättra arbetslivet.</textBlock>
  </contentBlock>
  <contentBlock page="0" id="i-71f508510aa81bb8">
    <textBlock id="i-6ec6c33051026d88">Socialdemokraterna har i reservation nr 1 om arbetslivspolitikens inriktning fört fram många åsikter som jag kan ansluta mig till. De har också sagt att de har drivit igenom att arbetsmarknadens parter skall ta över ansvaret för sjuk- och arbetsskadeförsäkringen.</textBlock>
  </contentBlock>
  <contentBlock page="0" id="i-d85425597a1e0840">
    <textBlock id="i-258fede7f8e36a5e">Jag vet inte hur mycket man har drivit igenom, hur många beslut som har fattats och vart man har kommit. Jag ser många faror, och jag ser vissa möjligheter. Reservationen uttrycker i stort sett det som också Vänsterpartiet känner inför dessa frågor.</textBlock>
    <textBlock id="i-c5c002edb2740533">Vi får återkomma till det praktiska genomförandet när det gäller kompetensutveckling, miljöarbete, arbetstider och arbetsrätten. Det är frågor som kommer att behandlas helt separat.</textBlock>
  </contentBlock>
  <contentBlock page="0" id="i-5f466434345ef3ee">
    <textBlock id="i-a124ffc7ad291584">Att regeringen saknar ett positivt intresse för dessa frågor framgår mycket klart av propositionen. Vad gäller de borgerliga partierna framgår det också av utskottets betänkande.</textBlock>
  </contentBlock>
  <contentBlock page="0" id="i-2ac2babc09426451">
    <textBlock id="i-2de3b1aa58b81b22">Anf. 12  KENT OLSSON (m):</textBlock>
  </contentBlock>
  <contentBlock page="0" id="i-8cd6842a91351d2c">
    <textBlock id="i-b79488c46c3e7d8f">Fru talman! I detta betänkande behandlas regeringens förslag till anslag för att främja sysselsättningen för arbetshandikappade. Av de dryga 12,7 miljarder som föreslås anvisas till detta går 6,4 miljarder till lönebidrag och ca 4,9 miljader till Samhall. I betänkandet föreslås också att</textBlock>
    <textBlock id="i-24d012c94a0b8288">Arbetslivsfonden skall vara avvecklad den 1 juli</textBlock>
    <textBlock id="i-e8a4cbe063aed53e">1995. Till betänkandet har Socialdemokraterna avgett tre reservationer.</textBlock>
  </contentBlock>
  <contentBlock page="0" id="i-98ee1ca927e365c1">
    <textBlock id="i-63e7afb56d433935">Fru talman! Innan jag går in på betänkandets innehåll yrkar jag bifall till utskottets hemställan.</textBlock>
  </contentBlock>
  <contentBlock page="0" id="i-3690438bbc9d9438">
    <textBlock id="i-03402f7559fa542d">Vad gäller företagshälsovården har en tidigare aviserad proposition utgått då förhandlingar pågår mellan arbetsmarknadens parter. Man bör avvakta resultatet av dessa förhandlingar. Att</textBlock>
    <textBlock id="i-8d0f726640cf6d07">Socialdemokraterna i detta läge avger två reservationer, och en följdreservation om företagshälsovårdens inriktning, är mycket förvånansvärt. Bör man inte kunna avvakta innan man talar om hur det bör vara? Är lagstiftning det enda som gäller för Socialdemokraterna i alla lägen? Litar man inte på att något skall komma ut av dessa förhandlingar?</textBlock>
  </contentBlock>
  <contentBlock page="0" id="i-f009d914e1a645b7">
    <textBlock id="i-ea273e2c6a45201f">Jag noterar också att Kjell Nilsson ser med oro på att den borgerliga regeringen tog bort stödet, trots att man var överens om detta. Kostnaderna för företagshälsovården har i många kommuner rasat i höjden ganska så rejält. Många av dem inom företagshälsovården som jag talat med ser vissa positiva möjligheter att i detta läge kunna effektivisera den verksamhet som finns. Man skall ge dem den möjligheten och ge möjlighet till förhandlingar innan man säger att detta är fel.</textBlock>
  </contentBlock>
  <contentBlock page="0" id="i-0f555eb41ed1e0ef">
    <textBlock id="i-0a30a513f6ca87f7">Det är viktigt att vi kan effektivisera på detta sätt.</textBlock>
    <textBlock id="i-ba3276977742a71f">Det finns också stora skillnader i kostnader mellan olika kommuner för att vara med i företagshälsovården.</textBlock>
  </contentBlock>
  <contentBlock page="0" id="i-55e37713cfdd7985">
    <textBlock id="i-9c19e68398174ba3">När det gäller de arbetshandikappade säger ministern i propositionen att man skall prioritera utsatta grupper och att arbetssökande med handikapp skall få del av den ökande åtgärdsvolymen för arbetslösa. Det är viktigt att poängtera det som står i propositionen. Jag blir litet irriterad när jag hör både representanten för</textBlock>
    <textBlock id="i-9fd5fab9dac9e411">Vänsterpartiet och representanten för</textBlock>
    <textBlock id="i-36f5d1a7652f5346">Socialdemokraterna i vanlig sloganstil säga att regeringen inte är intresserad. Jag har dessutom inte någonstans noterat att det från</textBlock>
    <textBlock id="i-977eb1209f4c1759">Socialdemokraterna finns ett förslag till ökning av anslaget.</textBlock>
  </contentBlock>
  <contentBlock page="0" id="i-71d9c54a31425672">
    <textBlock id="i-4507579740c66cde">Det står angivet vilken mening som regeringen har.</textBlock>
    <textBlock id="i-065c54f5392c24d3">Jag tycker att man då inte skall använda sig av de vanliga slogansynpunkterna, dvs. att regeringen inte är intresserad av vare sig arbetsmiljö eller arbetshandikappade. Jag menar tvärtom att den visar ett stort intresse på denna punkt.</textBlock>
  </contentBlock>
  <contentBlock page="0" id="i-5efc8c5face9c974">
    <textBlock id="i-5a5f292c13911b0a">Till detta skall också läggas de åtgärder som finns i förslaget om handikappreformen. De kommer så småningom att resultera i en proposition från regeringen. Med detta kan man verkligen säga att regeringen är intresserad och att den satsar på de arbetshandikappade.</textBlock>
  </contentBlock>
  <contentBlock page="0" id="i-ade791f7b0053d35">
    <textBlock id="i-af1c73cded4ffb40">Så till en annan fråga som en del motionärer har tagit upp i årets motionsflod. Det gäller detta med lönebidrag. Den 1 juli blir lönebidragen flexibla på så sätt att lönebidragen skall anpassas till de handikappades förutsättningar och graden av nedsatt arbetsförmåga. Bidragsandelen skall fastställas i enskilda fall i förhandlingar mellan arbetsförmedlingen och arbetsgivare. Det är alltså en nyhet i förhållande till hur det var tidigare.</textBlock>
    <textBlock id="i-44aa70d6ad1a350e">Allmännyttiga institutioner och sådana med samhällsanknytning fick t.ex. 90 % i bidrag.</textBlock>
  </contentBlock>
  <contentBlock page="0" id="i-9fda2ca23baf29ce">
    <textBlock id="i-bd29464709a5a5e8">En utvärdering av dessa flexibla lönebidrag har föreslagits från många håll, både från socialdemokrater och andra. Gullan Lindblad har i en motion tagit upp att regeringen har betonat att arbetshandikappade måste få del av den ökning av arbetsmarknadspolitiska åtgärder som sker. De får inte prioriteras lägre än andra grupper av arbetssökande. Den viktigaste stödformen för handikappade är lönebidrag och Samhall.</textBlock>
  </contentBlock>
  <contentBlock page="0" id="i-6db569dadf037ae9">
    <textBlock id="i-350752532db0fa3b">Kostnaden per månad per sysselsatt har stigit från</textBlock>
    <textBlock id="i-dbe83a9d2d2193b0">8 300 kr budgetåret 1990/91 till 10 200 kr budgetåret</textBlock>
    <textBlock id="i-cd20efe8cc7a3211">1991/92. Det innebär alltså en ökning av kostnaderna med över 20 %. Det är viktigt att vi får en verksamhet som är så effektiv som möjligt och att kostnaderna hålls nere, så att vi kan ge fler arbetshandikappade arbete.</textBlock>
  </contentBlock>
  <contentBlock page="0" id="i-f9b89beb58d2f04f">
    <textBlock id="i-27748fb465d1eced">Det är också viktigt att man använder de flexibla lönebidragen på rätt sätt och att bidragen får rätt nivå vid omförhandlingar. Sätts bidragsnivån alltför högt innebär det att det flexibla lönebidraget används fel, och kostnaderna för staten blir högre än nödvändigt. Det är viktigt att det sker en omförhandling så att fler människor får möjlighet att få lönebidrag än vad som nu är fallet.</textBlock>
  </contentBlock>
  <contentBlock page="0" id="i-78d4993fb0849e8b">
    <textBlock id="i-b9cd11e55fedeee7">Utskottet har i denna fråga samma mening som motionärerna, dvs. att en utvärdering bör ske av de flexibla lönebidragen. De skall anpassas till de handikappades arbetsförmåga. Utskottet noterar att man har inhämtat att Riksrevisionsverket skall göra en förstudie. Det är mycket viktigt att de flexibla lönebidragen fungerar som avsett, dvs. att man får den rätta nivån och inte behåller den nivå som fanns tidigare. Därmed kan man få in fler handikappade i arbetslivet.</textBlock>
  </contentBlock>
  <contentBlock page="0" id="i-81ce2ed1fcba71d1">
    <textBlock id="i-8ed0b75fad651873">Så till frågan om Samhall. I Samhall av i dag arbetar</textBlock>
    <textBlock id="i-904d88bd718b06eb">29 000 personer med arbetshandikapp. Det finns</textBlock>
    <textBlock id="i-37f83ea98cc19b75">410 olika fabriker, och de finns på 320 orter.</textBlock>
  </contentBlock>
  <contentBlock page="0" id="i-2eace01c14a1250a">
    <textBlock id="i-816126bff0218383">Målet för Samhall är att få ut fler människor i produktionen. Vi kan notera att Samhall ser vissa svårigheter med effektiviseringen, dvs. att man på sikt skall minska det bidrag som finns nu. Det beslut som regeringen och oppositionen fattade förra året innebar att man skulle försöka att minska den bidragssumma som går till Samhall. Då tror jag att det är en felaktig utveckling att ta bort detta och inte ställa resultatkrav på Samhall. Det är viktigt att vi behåller den målsättning som vi hade tidigare.</textBlock>
  </contentBlock>
  <contentBlock page="0" id="i-f54f548b2aab8bc3">
    <textBlock id="i-f46a234a618c121a">Låt mig gå över till litet av det som har kommenterats här i debatten. Kjell Nilsson sade att regeringen saknar intresse för arbetsmiljön och för att arbeta mot arbetslösheten. Jag noterar också att det är ungefär den kritik mot den borgerliga regeringen som vi brukar höra från den här talarstolen. Jag tycker inte att det finns något i betänkandet som pekar på att Kjell Nilsson har rätt på den punkten. Det är väl snarare så att det inte finns någon regering som har satsat så mycket för att komma till rätta med arbetslösheten som den här regeringen.</textBlock>
  </contentBlock>
  <contentBlock page="0" id="i-ff670c18efd8977e">
    <textBlock id="i-24a76251b1fd247f">Att Kjell Nilsson sedan ser vissa faror när det gäller</textBlock>
    <textBlock id="i-4c3ae5629e08aca4">Arbetsrättskommittén har jag full förståelse för.</textBlock>
    <textBlock id="i-13037f145b3a9056">Vitsen med Arbetsrättskommittén är ju faktiskt att man skall förändra en del av de saker som man anser vara fel. Det skall vara möjligt att gå ifrån lagen om anställningsskydd med tanke på företagens bästa, och även med tanke på de anställdas bästa. Det är ju mycket bra för ett företag om det kan behålla arbetskraft som har vissa specialkunskaper, men som kanske är anställd senare än andra. I det här läget är det viktigt att vi ser om och reformerar olika saker. Men jag vet ju att socialdemokratin är mycket konservativ i många fall och vill behålla allt på det sätt som det var tidigare.</textBlock>
  </contentBlock>
  <contentBlock page="0" id="i-ff29b73871ae6670">
    <textBlock id="i-d8d5c87f7016b9b0">Jag kan ta ett exempel på hur det är i dag inom sjukvården. Vi riskerar att över huvud taget inte få några unga anställda genom lagen om anställningsskydd. Jag tror att det är viktigt att det kommer fram vissa förändringar i den här utredningen. Vilka förändringarna sedan blir får vi väl se när utredningen är färdig. Men att, som Kjell</textBlock>
    <textBlock id="i-9f89b38d1996837d">Nilsson, på ett tidigt stadium döma ut utredningen förvånar mig en hel del.</textBlock>
  </contentBlock>
  <contentBlock page="0" id="i-1059bea29856f229">
    <textBlock id="i-7cfdd42eda1a39d9">Fru talman! Med detta vill jag än en gång yrka bifall till hemställan i betänkandet.</textBlock>
  </contentBlock>
  <contentBlock page="0" id="i-7711c708a2c4abb0">
    <textBlock id="i-d56cf78ac2d19430">Anf. 13  HANS ANDERSSON (v) replik:</textBlock>
  </contentBlock>
  <contentBlock page="0" id="i-2acc28544afb3cdd">
    <textBlock id="i-389a2a02575e6ae6">Fru talman! Jag hade räknat med att få en kommentar från utskottsrepresentanten kring de frågor jag tog upp som ett axplock. Jag förutsätter att Kent Olsson är representant för utskottet. Han uppträder i alla fall på det sättet, och inte enbart som moderat politiker.</textBlock>
  </contentBlock>
  <contentBlock page="0" id="i-8b3e288f2bbb2f1d">
    <textBlock id="i-976a9844ca209184">Låt mig återkomma till mina frågor.</textBlock>
    <textBlock id="i-56f8b3aa9f39f20b">Arbetslivsfondens insatser var avsedda att effektivisera svenskt arbetsliv, minska arbetsskadorna och ohälsan och förbättra arbetsmiljön. Det var med andra ord en åtgärd och inriktning som innebar att minska det strukturella budgetunderskottet. Varför har man plockat ut ungefär hälften av de tillgångar som sattes in, dvs.</textBlock>
    <textBlock id="i-b0a541a669a6d393">5 miljarder kronor?</textBlock>
  </contentBlock>
  <contentBlock page="0" id="i-12adc0812f392f47">
    <textBlock id="i-34528f41b36aae08">Kompetensutveckling är nödvändig om man skall åstadkomma att människor har kvar en meningsfull uppgift på sina arbeten. Alla kan ju inte börja om på universitet, gymnasium eller grundskola. När man har kommit ut i arbetslivet finns man där och lär sig mycket där. Men det kommer ny teknik, och det krävs ny arbetsorganisation. Man måste alltså även utveckla personalen. Det måste investeras rejält.</textBlock>
  </contentBlock>
  <contentBlock page="0" id="i-06704ddfe9276c8c">
    <textBlock id="i-eef2437175e97050">För över ett år sedan lade en statlig utredning fram sitt betänkande om kompetensutveckling. Det finns ännu inte någon propå om att detta skall genomföras. Vi har motionerat i höstas och nu, men det avslås. Även Socialdemokraterna har sagt sig vara mycket intresserade av kompetensutveckling i arbetslivet.</textBlock>
  </contentBlock>
  <contentBlock page="0" id="i-1b97d5c391c14c44">
    <textBlock id="i-6db37d44fb21c687">Låt mig slutligen ta upp detta med arbetsrätten.</textBlock>
    <textBlock id="i-e90065312ed92d4f">Den behövs. Kent Olsson säger att vi bara får gamlingar kvar. Men vad menar han? Gäller det kravet på arbete åt alla? Är det arbete åt alla under</textBlock>
    <textBlock id="i-afbb4c5bbe29a5bc">45 år? Gäller det arbete åt alla som är friska, eller arbete åt alla män? Vad är det som gäller? Med arbete åt alla menar vi alla som ingår i arbetskraften. Man skall inte vara slut och kastas ut bara för att åren har gått en smula. Se upp, Kent</textBlock>
    <textBlock id="i-22c1548f542c8727">Olsson! Åren går även för Kent Olsson. Jag skulle vara mycket tacksam för ett svar på de här frågorna.</textBlock>
  </contentBlock>
  <contentBlock page="0" id="i-02e9d2858bfb68ec">
    <textBlock id="i-da828903168a8da3">Anf. 14  KENT OLSSON (m) replik:</textBlock>
  </contentBlock>
  <contentBlock page="0" id="i-8e1d1f15a59ba5ec">
    <textBlock id="i-627502cf8ac67e31">Fru talman! Arbetslivsfonden kom till under en högkonjunktur. Det skedde som ett led i att minska den ekonomiska aktiviteten i en rådande högkonjunktur. Det är ingen hemlighet i den här kammaren att Moderaterna inte var speciellt positiva till arbetslivsfonder, men vi anpassade oss på ett lojalt sätt till detta.</textBlock>
  </contentBlock>
  <contentBlock page="0" id="i-0e257d86241aa662">
    <textBlock id="i-5f1c1c19d5703dff">Det är en ganska märklig notering när Hans</textBlock>
    <textBlock id="i-af6215a50830f735">Andersson säger att man stjäl 5 miljoner kronor ur</textBlock>
    <textBlock id="i-e26f98eddec6a963">Arbetslivsfonden. De pengarna gick till att minska arbetslösheten. Det är oerhört viktigt att vi använder de pengar vi har både till att förbättra arbetsmiljön, vilket har gjorts mycket bra på många håll, och till att minska arbetslösheten. Vi måste ju vara litet flexibla här i kammaren.</textBlock>
  </contentBlock>
  <contentBlock page="0" id="i-98d0e02738018868">
    <textBlock id="i-c56236b8c82ca84e">Nu har vi ett stort budgetunderskott. Jag vet att det inte tillhör Hans Anderssons stora bekymmer hur stort budgetunderskottet är, men för oss övriga är det viktigt att budgetunderskottet inte blir hur stort som helst. Jag ser inga bekymmer med att vi använder Arbetslivsfondens pengar på ett vettigt sätt i det här fallet.</textBlock>
  </contentBlock>
  <contentBlock page="0" id="i-f5927257e32acb63">
    <textBlock id="i-01fb18703651e593">Hans Andersson har ju suttit i kammaren och har hört att vi har talat oerhört kring detta med kompetensutveckling. Det är ingen tvekan om att vi alla satsar på att få det genom olika typer av utbildningsinsatser. Även om vi inte direkt har tagit hänsyn till det tidigare förslag som lades fram av</textBlock>
    <textBlock id="i-bb8ee6983cee4537">Hans Anderssons parti, är vi överens om att satsa på kompetensutveckling.</textBlock>
  </contentBlock>
  <contentBlock page="0" id="i-5e579c534b21ba9f">
    <textBlock id="i-c72e067234666403">När det gäller arbetsrätten sade jag att det är viktigt att vi får rätt människor kvar på företagen. Vi kan inte ta bort nyckelpersoner från företagen och genom det åstadkomma att företagen går ytterligare sämre än vad de gör. Jag tror att vi alla är överens om att vi skall ha en så stor arbetskraft som möjligt och att vi skall ha så livskraftiga och livsdugliga företag som möjligt.</textBlock>
  </contentBlock>
  <contentBlock page="0" id="i-a2c28ac9c55f737a">
    <textBlock id="i-beef591e28ff1a9f">Men jag pekade också på ett exempel i</textBlock>
    <textBlock id="i-2e22b7bf170bd168">Bohuslandstinget som visar att vi får problem att behålla yngre arbetskraft. Det tycker jag borde vara ett problem även för Hans Andersson. Vi skall inte bara ha äldre arbetskraft. Med all respekt både för Hans Andersson och mig tror jag att det vore bra om vi fick in litet yngre arbetskraft. Därmed har jag inte sagt eller på något sätt påstått att vi inte skall ha äldre arbetskraft.</textBlock>
  </contentBlock>
  <contentBlock page="0" id="i-73b49c2d10a836a2">
    <textBlock id="i-ad616ccff8f26290">Anf. 15  HANS ANDERSSON (v) replik:</textBlock>
  </contentBlock>
  <contentBlock page="0" id="i-68a44fde4af9ba04">
    <textBlock id="i-a911e47f8db02001">Fru talman! När det gäller Arbetslivsfonden sade jag stjäla, men det var inte 5 miljoner. Det var värre än så, nämligen 5 miljarder. Vi pratar om en stortjuv.</textBlock>
  </contentBlock>
  <contentBlock page="0" id="i-7c83ecc154168104">
    <textBlock id="i-15f18cf4b346c603">Det är viktigt att pengar går till arbetslöshetsbekämpning, men det är också mycket viktigt att de går till att förbättra arbetsmiljöerna och effektivisera både näringsliv och offentlig sektor. Då uppstår ett budgetunderskott och det bekymrar inte Hans Andersson, säger Kent</textBlock>
    <textBlock id="i-4db4b3b84f958fdb">Olsson. Det var riktigt att hoppa på fel tuva. Det förslag vi har lagt fram är finansiellt starkare än budgetpropositionen.</textBlock>
  </contentBlock>
  <contentBlock page="0" id="i-279dba2232542909">
    <textBlock id="i-a589400d527c9093">Men vi är också beredda att dra in inkomster. Vi är beredda att höja skatterna för dem som har bärkraft. Det är inte Moderaterna. Så svåra beslut orkar ni inte fatta. Men kom inte och säg till mig att vi inte tar ansvar! Vi har finansierat de förslag vi har lagt fram till sista öret. Vi har faktiskt finansierat än mer, därför att budgetunderskottet är så allvarligt.</textBlock>
    <textBlock id="i-df1a977f74e08ceb">Det har återverkningar på ränta, inflation och därefter på sysselsättningen.</textBlock>
  </contentBlock>
  <contentBlock page="0" id="i-39c952e34fd5efbf">
    <textBlock id="i-c9de119ee9b25c00">Vi har suttit i kammaren och lyssnat på att alla tycker att det är viktigt med kompetensutveckling.</textBlock>
    <textBlock id="i-5aab818460dde3aa">Jag vet inte riktigt vad Kent Olsson pratar om. Det enda jag vet är att de förslag om kompetensutvecklingssystem som vi har lagt fram och som finns i utredningar har avslagits. Där är det en fullständig passivitet. Det tycks vara så att folk skall bli arbetslösa och försvinna ut ur företagen innan de kan få stöd från arbetsmarknadsmyndigheterna på AMU-</textBlock>
    <textBlock id="i-c7391950654ea4b0">utbildning.</textBlock>
  </contentBlock>
  <contentBlock page="0" id="i-395d49bf8686386b">
    <textBlock id="i-0b7138eed75dc91b">När det gäller arbetsrätten håller ni på att förstöra varje jordmån för konstruktivt samarbete och samverkan på de lokala arbetsplatserna genom den antifackliga politiken. När det gäller ungdom i landstingen handlar det väldigt mycket om att landstingen skall ha pengar för att nyanställa, men ni har ju gjort det mesta för att beröva kommuner och landsting pengar. Det gäller t.ex. statsbidragen.</textBlock>
    <textBlock id="i-a6fbb87b801128d6">Det kallar jag faktiskt också för en stöld. Då blir det inga som anställs och då blir det en snedfördelad ålderssammansättning.</textBlock>
  </contentBlock>
  <contentBlock page="0" id="i-ff1459a4f97ff4f0">
    <textBlock id="i-89df524edf481000">Anf. 16  KENT OLSSON (m) replik:</textBlock>
  </contentBlock>
  <contentBlock page="0" id="i-3a0d26182e3b26d4">
    <textBlock id="i-115888f20fa008db">Fru talman! Hans Andersson säger att man finansierar sina förslag och menar samtidigt att vi inte vill fatta de svåra besluten om att höja skatterna. Jag vill inte säga att sådana beslut är svåra. Att höja skatterna är ett enkelt sätt att komma från problematiken. Det svåra i detta läge är snarare att tala om att vi i svensk politik inte behöver höjda skatter. Om höjda skatter hade varit lösningen på problemen i den svenska politiken, hade vi inte haft några problem -- vi är ju världsmästare på skatter. Under sådana förhållanden skulle problemen inte ha varit speciellt stora i vårt land.</textBlock>
  </contentBlock>
  <contentBlock page="0" id="i-0ffd3bbdb1d39179">
    <textBlock id="i-d888be0c909c12f3">Det är snarare så att vi vågar se igenom finanserna, medan Hans Andersson följer den gamla vanliga vägen att höja skatten, vilket skall dämpa alla problem. Höjer man inte den statliga skatten, kan man ju höja landstingsskatten eller kommunalskatten -- det spelar inte så stor roll.</textBlock>
  </contentBlock>
  <contentBlock page="0" id="i-75d451af5cb9d269">
    <textBlock id="i-a8b7390d0767e1e4">När det sedan gäller Arbetslivsfondens pengar kan man konstatera att landsting och kommuner är en underrepresenterad sektor bland dem som tar ut pengar från fonden. Jag tycker att det är intressant att man inte inom denna sektor har varit mera framåt i detta avseende. Dessutom är pengarna än så länge inte slut. Det finns fortfarande, Hans</textBlock>
    <textBlock id="i-463f98621053f3c1">Andersson, möjligheter att använda dessa pengar.</textBlock>
    <textBlock id="i-9424b228e33a89fa">Det framhålls till på köpet i propositionen att man skall ha möjlighet att inom de olika regionala fonderna använda pengarna under en längre tid. Vi har alltså ännu inte sett slutet på möjligheterna att använda Arbetslivsfondens pengar till arbetsmiljöförbättrande åtgärder.</textBlock>
  </contentBlock>
  <contentBlock page="0" id="i-dae0cfef7b91606c">
    <textBlock id="i-da4afd5c5760165f">Talmannen anmälde att Hans Andersson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-f2cb147b4e211032">
    <textBlock id="i-4e7e7da67df3fa10">Anf. 17  KJELL NILSSON (s) replik:</textBlock>
  </contentBlock>
  <contentBlock page="0" id="i-03476360e3182312">
    <textBlock id="i-cb736b9567ac7439">Fru talman! Kent Olsson säger att det behövs en effektivisering av företagshälsovården ute i landet.</textBlock>
    <textBlock id="i-d17d4b99c54ec01b">Det har vi ingenting emot. Den är ju organiserad så, att parterna på den lokala arbetsplatsen är huvudmän för företagshälsovården. Att företagsledningen, representanterna i skyddskommittén och arbetstagarna gör denna så effektiv som möjligt tycker jag är en självklarhet, men det är inget skäl mot att den skall bli obligatorisk eller mot att ge statsbidrag till den. Det här är vi överens om. Men att ta bort den är förödande för det lokala arbetsmiljöarbetet, och det tycker jag att också Kent Olsson kunde intyga.</textBlock>
  </contentBlock>
  <contentBlock page="0" id="i-bb9bc4adb060bbfc">
    <textBlock id="i-9bdab24f793079aa">Kent Olsson säger vidare att regeringen visst har visat intresse för arbetsmiljöfrågorna. Ja, det kan jag hålla med om, men det har tyvärr varit ett negativt intresse. Jag vet inte hur många gånger under årens lopp som vi fått kämpa mot</textBlock>
    <textBlock id="i-54285966d6b61ae7">Moderaterna. Det har gällt skyddsombudens ställning, deras rätt att stoppa ett livsfarligt arbete och en rad andra frågor.</textBlock>
  </contentBlock>
  <contentBlock page="0" id="i-27fb2959aa09697b">
    <textBlock id="i-0ba42ab6cbd0f203">Hur ställde ni er när Arbetslivsfonden tillkom? Jo, ni var mycket negativa och röstade hela tiden mot den. Det är där som man verkligen har lagt upp det framtida arbetet på arbetsmiljöområdet. Det har varit ett gott komplement till Arbetarskyddsverkets och övriga instansers arbete för arbetsmiljön. Om man åker runt bland företagen kan man få otaliga exempel på detta. Åk t.ex. till Asea Brown Boveri i Västerås och tala med Sven Kvarnström om vad han anser om Arbetslivsfondens insatser för att göra inte minst de kvinnliga arbetsplatserna drägliga! Man har där sänkt frånvaron markant.</textBlock>
    <textBlock id="i-1b11ab1ceddced4f">Man har inte nog med lovord för Arbetslivsfonden.</textBlock>
    <textBlock id="i-0dd5180000c1aad3">Ändå går ni emot den och var inte på något vis med om att den skulle införas. Det finns många vittnesmål om hur negativa ni har varit i dessa frågor. På det sättet har ni visat intresse.</textBlock>
  </contentBlock>
  <contentBlock page="0" id="i-2418375d9316fefd">
    <textBlock id="i-9ca0005c6864ef44">Anf. 18  KENT OLSSON (m) replik:</textBlock>
  </contentBlock>
  <contentBlock page="0" id="i-645f3e860ec07656">
    <textBlock id="i-36f40f6fe817235d">Fru talman! Det var ju bra att Kjell Nilsson och jag var överens när det gällde effektiviseringen av företagshälsovården. Vad jag tog fram var exempel på olika kostnader inom företagshälsovården.</textBlock>
    <textBlock id="i-50d2f1510e299e93">Kostnaden per anställd skiljer nog ganska mycket mellan olika kommuner. Man har i många fall höga kostnader på stora företag och även på småföretag, och det vore därför kanske inte så dumt att undersöka om det inte går att få ned kostnaderna.</textBlock>
    <textBlock id="i-186200d41a81470a">Jag tror att många, både fackligt anställda och andra, skulle vara intresserade av detta.</textBlock>
  </contentBlock>
  <contentBlock page="0" id="i-34401ba09821cd0f">
    <textBlock id="i-6e5faf07b18d0752">Det förekommer faktiskt i en del fall också ganska mycket av kritik mot företagshälsovården. Jag kommer från en liten kommun, och jag vet att en hel del anställda där säger att man visst borde kunna få ut mer för de stora pengar som man lägger ut, i många fall mellan 1 000 och 1 500 kr per anställd.</textBlock>
  </contentBlock>
  <contentBlock page="0" id="i-b7e5df0c2452364c">
    <textBlock id="i-28eb65db4e289713">Men det är ju bra att Kjell Nilsson och jag är överens om att en översyn och effektivisering av företagshälsovården är av värde. Vi får sedan hoppas att både arbetsgivare och arbetstagare i förhandlingarna tycker att företagshälsovården är så värdefull att man behåller den.</textBlock>
  </contentBlock>
  <contentBlock page="0" id="i-300574e9a55266a3">
    <textBlock id="i-7c2093d09611fffa">Att Kjell Nilsson i vissa lägen får kämpa mot</textBlock>
    <textBlock id="i-5ba62acfcd9ccf2b">Moderaterna är ganska naturligt, eftersom vi befinner oss i motsatta ändar av den politiska skalan. När det gäller arbetsmiljön vill jag säga att det från goda företags sida är ett intresse att ha ett bra arbetarskydd. På många ställen har man en sådan verksamhet utan att ha speciella arbetslivsfonder för detta, och den bedrivs ändå i samverkan och på ett bra sätt.</textBlock>
  </contentBlock>
  <contentBlock page="0" id="i-a4c1ab6c7e65fc00">
    <textBlock id="i-86b4327fac5300b4">Verksamheten är ofta bäst inom storföretagen, medan den inom den offentliga sektorn tyvärr inte är så bra. I många fall har den offentliga sektorn inte ansökt om bidrag från Arbetslivsfonden.</textBlock>
  </contentBlock>
  <contentBlock page="0" id="i-1cca8ff5d0b0ef9f">
    <textBlock id="i-6dd4972ebb062e14">Det kan i detta sammanhang noteras att det visst finns en korrelation mellan bra arbetsmiljö och mindre frånvaro, men att det tyvärr inte alltid är så.</textBlock>
    <textBlock id="i-4ffc503ae35e8f6b">I många fall leder en förbättrad arbetsmiljö inte till att frånvaron minskar. Det borde finnas ett samband mellan förbättrad arbetsmiljö och minskad frånvaro, men det är tyvärr inte alltid så.</textBlock>
  </contentBlock>
  <contentBlock page="0" id="i-9eff2317ba18e326">
    <textBlock id="i-2733ad396525fa9d">Anf. 19  KJELL NILSSON (s) replik:</textBlock>
  </contentBlock>
  <contentBlock page="0" id="i-1a4c0a9f7f5b8b17">
    <textBlock id="i-642c3e0119787da5">Fru talman! Mycket kort: Man behöver inte ta bort stödet till företagshälsovården för att se till att den blir effektivare på de ställen där den inte har varit tillräckligt effektiv. För det behöver man inte ta bort allt statligt stöd eller säga upp avtalet mellan huvudorganisationerna. Det är säkerligen en koppling mellan regeringen och SAF som har gjort att dessa företeelser sammanfallit så väl i tiden. Om så inte är förhållandet, vore det egendomligt.</textBlock>
  </contentBlock>
  <contentBlock page="0" id="i-8aa7a051b7dc2f78">
    <textBlock id="i-406c12f5f0f877a9">Vi kämpar gärna mot Moderaterna. Det har jag fått göra sedan jag som ung pojke blev skyddsombud på en verkstad. Det var alltid arbetsgivarna och de borgerliga partierna som gick emot alla insatser för att förbättra en då mycket dålig arbetsmiljö.</textBlock>
  </contentBlock>
  <contentBlock page="0" id="i-5ce62c4747eb888c">
    <textBlock id="i-9f9092695e25a5ce">Jag tror att Kent Olsson är ganska ensam om uppfattningen att det förhållandet att man har en bra arbetsmiljö, att människorna trivs på sitt arbete och att de är motiverade för sitt arbete inte är något som medverkar till att det blir intressantare att gå till jobbet och till att bortovaron minskar. Jag hoppas att Kent är den ende i denna kammare som har den uppfattningen att en dålig arbetsmiljö skulle locka folk till arbetsplatsen. Den måste i grunden vara felaktig. Kent Olsson och andra skulle kunna åka runt och besöka en mängd företag där företagarna själva kan uppge vad det har betytt när man har gjort om arbetsorganisationen, både för närvaron och för arbetsglädjen.</textBlock>
  </contentBlock>
  <contentBlock page="0" id="i-7ddf986d36cef4c9">
    <textBlock id="i-2c965dce05aa9530">Vi fick i utskottet en redogörelse för</textBlock>
    <textBlock id="i-96da94f3b90abb95">Arbetslivsfondens verksamhet och anslagen till privata företag, kommuner osv., och jag förmodar att Kent Olsson var närvarande då och alltså precis vet hur det ligger till. Det är inte alls så snett som folk tror.</textBlock>
  </contentBlock>
  <contentBlock page="0" id="i-32cc6cbb87ed3c29">
    <textBlock id="i-0e3b8aa77a77be4d">Anf. 20  KENT OLSSON (m) replik:</textBlock>
  </contentBlock>
  <contentBlock page="0" id="i-4144c0534481a4cb">
    <textBlock id="i-c9e7fc4628c26acf">Fru talman! Jag sade inte, Kjell Nilsson, att god arbetsmiljö inte är bra. Jag tror att alla här i kammaren är helt överens om betydelsen av en god arbetsmiljö. Jag tror att Kjell Nilsson avsiktligt missförstod det som jag sade. Vi är alla här i kammaren överens om att det är oerhört viktigt att satsa på en bra arbetsmiljö.</textBlock>
  </contentBlock>
  <contentBlock page="0" id="i-e485a8801ac0c8c3">
    <textBlock id="i-36e2bcc017d0711b">Men, Kjell Nilsson, man måste se sanningen i vitögat, även om det svider ibland. På ställen där man har satsat mycket på bättre arbetsmiljö och trott att det skulle minska sjukfrånvaron har det inte blivit så. Jag förstår att det kan kännas hårt att höra det, men man måste inse att man inte alltid får en sådan positiv korrelation, även om man skulle hoppas att det vore så.</textBlock>
  </contentBlock>
  <contentBlock page="0" id="i-4b7ea5d99b36bd89">
    <textBlock id="i-4b2376ece2a506f1">Men därmed har jag inte sagt att man inte skall satsa på en god arbetsmiljö. En god arbetsmiljö är något positivt. Man kan också hoppas att sjukfrånvaron härigenom minskar, men även om inte så blir fallet är en god arbetsmiljö bra för företaget över huvud taget. Jag vill göra fullständigt klart att det var det som jag åsyftade.</textBlock>
  </contentBlock>
  <contentBlock page="0" id="i-3ea11f45ebc607e2">
    <textBlock id="i-8b01859c5ad69285">Med den satsning som vi i Sverige har gjort på arbetsmiljön borde vi kanske ha den lägsta sjukfrånvaron bland samtliga europeiska länder.</textBlock>
    <textBlock id="i-75dc8d735ef9ae1e">Men i många europeiska fabriker som har en betydligt sämre arbetsmiljö än vad vi har i Sverige har man en betydligt lägre sjukfrånvaro. Det var det som jag syftade på med mitt påpekande. Men jag tror ändå att vi är överens om att vi skall ha en bra arbetsmiljö.</textBlock>
  </contentBlock>
  <contentBlock page="0" id="i-58520651dad01d3d">
    <textBlock id="i-20d34abbec39c9ba">Anf. 21  LENNART ROHDIN (fp):</textBlock>
  </contentBlock>
  <contentBlock page="0" id="i-95822e2843f69c27">
    <textBlock id="i-437f48362ac9d99f">Fru talman! Att ha ett arbete är för de allra flesta den kanske mest avgörande förutsättningen för ett meningsfullt och värdigt liv. Arbetet är grunden för den enskildes ekonomi. För många ger arbetet en möjlighet att utvecklas och att både känna en individuell och en social identitet. För många skänker arbetet också en värdefull gemenskap med andra människor.</textBlock>
  </contentBlock>
  <contentBlock page="0" id="i-9b6da1f89cef8e5d">
    <textBlock id="i-ffced149515309f9">Att ställas utan arbete betyder därför för många att de inte längre behövs och inte längre räcker till. För den som är ung betyder arbetslösheten att han eller hon kanske aldrig får tillfälle att lära sig uppleva arbetets betydelse.</textBlock>
  </contentBlock>
  <contentBlock page="0" id="i-1b6b1aa2d2454d6c">
    <textBlock id="i-568739568e368919">För samhället är det ett fruktansvärt slöseri att människor som kan och vill arbeta inte får göra det.</textBlock>
    <textBlock id="i-29c12f01c1d78d63">Vi vet hur stora behov som finns i vårt samhälle som inte kan tillgodoses.</textBlock>
  </contentBlock>
  <contentBlock page="0" id="i-2e08ef1cb23a88a9">
    <textBlock id="i-948e63dfd3f5707d">Arbetslöshet är ett gissel som aldrig får accepteras utan måste bekämpas. Den nuvarande rekordarbetslösheten är en tragedi för den enskilde såväl som för vårt land. Att sanera vårt lands ekonomi och att få fart på hjulen och skapa nya riktiga och goda jobb måste därför vara ett överordnat mål.</textBlock>
  </contentBlock>
  <contentBlock page="0" id="i-591c0810a54e4f63">
    <textBlock id="i-b1fe252454a0f4c9">Även under goda tider slås människor ut från arbetsmarknaden på grund av arbetsskador, dålig arbetsmiljö och olämplig arbetsorganisation. Den utslagning som dåliga arbetsmiljöer medför innebär ofta isolering för den enskilde och svårigheter att fungera även i andra roller.</textBlock>
  </contentBlock>
  <contentBlock page="0" id="i-b8a168c9fd15d038">
    <textBlock id="i-77039a522eaffb88">I dagarna har Folkhälsogruppen publicerat en rapport om arbetslöshet som folkhälsoproblem där dessa förhållanden understryks. I rapporten redovisas klart de kanske inte helt överraskande effekter och risker som arbetslöshet medför för många enskilda människor, men det är inte desto mindre en skakande läsning.</textBlock>
  </contentBlock>
  <contentBlock page="0" id="i-33443c0de3933258">
    <textBlock id="i-9db25a029736bcb1">En bättre arbetsmiljö är viktig också för samhället.</textBlock>
    <textBlock id="i-3ea0bef3baa0bce2">För att vi skall kunna komma ut i arbetslivet och fungera väl krävs det att både den fysiska arbetsmiljön, arbetsorganisationen och omgivningen är anpassade till oss människor.</textBlock>
  </contentBlock>
  <contentBlock page="0" id="i-d85f67c5a9635604">
    <textBlock id="i-68199a80da55c126">De som har de tyngsta och kanske minst stimulerande jobben löper alltjämt de klart största hälsoriskerna. Detta är inte minst påtagligt för många kvinnor i låglöneyrken. Det är också kvinnorna som står för den stora ökningen av ohälsotalen och den stora ökningen av arbetssjukdomar bland arbetstagare.</textBlock>
  </contentBlock>
  <contentBlock page="0" id="i-f74841ac5fde342e">
    <textBlock id="i-93dea2acc4354ba5">En bättre arbetsmiljö är också nödvändig för att vi skall ha livskraftiga företag och en väl fungerande och kostnadseffektiv offentlig sektor. Hög personalomsättning, stor frånvaro och otrivsel ger självfallet också sämre arbetsresultat.</textBlock>
  </contentBlock>
  <contentBlock page="0" id="i-a7a9e7c7afe9b792">
    <textBlock id="i-ab2b20bbaf3e878c">Arbetet med att skapa goda jobb måste därför fortgå. De projekt för förändring och nytänkande på arbetsplatserna som fått fullt stöd genom</textBlock>
    <textBlock id="i-58a5cb575a92a86b">Arbetslivsfonden medverkar till att skapa goda jobb. När nu Arbetslivsfonden kommer att avvecklas är det viktigt att erfarenheterna kan föras vidare.</textBlock>
  </contentBlock>
  <contentBlock page="0" id="i-ace37bdbf87c51aa">
    <textBlock id="i-b72471b836efbca7">Regeringen har också tillsatt en utredare som bl.a.</textBlock>
    <textBlock id="i-64cdb0680f61cbf9">skall föreslå hur samordningen av statliga insatser och kunskapsspridning inom arbetslivsområdet skall äga rum.</textBlock>
  </contentBlock>
  <contentBlock page="0" id="i-8cf78ffac9a4a391">
    <textBlock id="i-5d7efd3c58a34bf8">I sitt anförande i början av debatten gjorde Kjell</textBlock>
    <textBlock id="i-52a0ef3497ddb9c5">Nilsson, som är en mycket kunnig och vida mer erfaren person på det här området än jag, en ganska svepande karakteristik av de borgerliga partierna. Med den erfarenhet som Kjell Nilsson har på området tror jag att han förstår att jag som företrädare för Folkpartiet har litet svårt att känna igen mig i den beskrivningen.</textBlock>
  </contentBlock>
  <contentBlock page="0" id="i-135cb5cb5530f003">
    <textBlock id="i-2871d54b56d060b8">Fru talman! En grupp som också i goda tider har det svårt på arbetsmarknaden är de arbetshandikappade. I flera utredningar har det sedan 40-talet gjorts uttalanden om arbetets värde som en produktiv resurs för samhället. Trots ambitionen i sådana uttalanden och trots tillkomsten av många arbetsmarknadspolitiska åtgärder saknar många människor med handikapp fortfarande en plats på arbetsmarknaden. Det gäller särskilt människor med omfattande funktionshinder. Inte ens när det rådde högkonjunktur i vårt land i slutet av 80-talet skedde någon markant nedgång av antalet arbetslösa handikappade.</textBlock>
  </contentBlock>
  <contentBlock page="0" id="i-ad9b84602ea7ebbe">
    <textBlock id="i-9f6d68b705e88dd5">I den situation vi har i dag med rekordarbetslöshet drabbas de handikappade först. Många frågar sig säkert fullt förståeligt om det ens lönar sig att försöka. Det är därför viktigt att ansträngningarna intensifieras på alla plan för att ändå ge fler handikappade möjlighet till arbete. Det är glädjande att vi kan vara överens om detta.</textBlock>
  </contentBlock>
  <contentBlock page="0" id="i-58652ead363dcea1">
    <textBlock id="i-3a35686105654f70">De av regeringen föreslagna anslagen för olika handikappåtgärder inom arbetslivet uppgår till 12,7</textBlock>
    <textBlock id="i-e7ed6625113cac45">miljarder kronor för kommande budgetår.</textBlock>
  </contentBlock>
  <contentBlock page="0" id="i-2977bf48b5f27cd7">
    <textBlock id="i-fb2953438f5ef0b2">Ansträngningarna för att ge handikappade tillträde till arbetsmarknaden måste följaktligen intensifieras inom flera områden. I</textBlock>
    <textBlock id="i-5acdda0bd01062da">budgetpropositionen föreslår regeringen att tiden under vilken AMS kan svara för arbetshjälpmedel för en handikappad person som anställs förlängs från sex till tolv anställningsmånader.</textBlock>
  </contentBlock>
  <contentBlock page="0" id="i-e9b7274955fa6f39">
    <textBlock id="i-d694c98309ff0890">Vidare förslås att bidrag skall kunna lämnas under högst två år till lönekostnader för stödpersonal åt funktionshindrade som behöver stödet för att kunna utföra arbetet.</textBlock>
  </contentBlock>
  <contentBlock page="0" id="i-bca0a322f7b06cf5">
    <textBlock id="i-0c89fc7d4ade75da">Båda dessa förslag utgör värdefulla bidrag till att förstärka möjligheterna för arbetshandikappade att få tillträde till arbetsmarknaden.</textBlock>
  </contentBlock>
  <contentBlock page="0" id="i-6c546601eff5f8a6">
    <textBlock id="i-e9b0d7cee1e31d26">Det är viktigt att arbetsförmedlingen följer handikappade ungdomar som avslutar studier och ser till att de kan vinna inträde på arbetsmarknaden på ett bra sätt. Här pågår ett arbete inom AMS, vilket utskottet också anför i betänkandet. Det är oförlåtligt om inte alla insatser görs för att möjliggöra ett inträde i arbetslivet för handikappade ungdomar med ett helt liv i arbetsför ålder framför sig.</textBlock>
  </contentBlock>
  <contentBlock page="0" id="i-d668d33ce6384555">
    <textBlock id="i-8b6a16393f5bf0fe">Regeringen har nyligen lagt fram en proposition om stöd och service till vissa funktionshindrade. Det är ett ytterst värdefullt resultat av</textBlock>
    <textBlock id="i-a9390da502b8f2b5">Socialdepartementets beredning av en del av förslagen från 1989 års Handikapputredning. Det föreslogs vidare åtgärder också inom arbetslivet vilka jag hoppas att vi snart får tillfälle att behandla här i riksdagen.</textBlock>
  </contentBlock>
  <contentBlock page="0" id="i-bf508ea3e57214ee">
    <textBlock id="i-1882b33250667f4c">Fru talman! Det är nu snart ett år sedan riksdagen beslöt att omvandla stiftelsen Samhall till Samhall</textBlock>
    <textBlock id="i-c01874fb5491fced">AB. Det är en koncern med mer än 30 000</textBlock>
    <textBlock id="i-c9cec62b373879b7">anställda. Verksamheten utgör en socialt mycket värdefull och ekonomiskt helt riktig satsning. Det moderna Samhall har ett brett sortiment och en internationell utblick.</textBlock>
  </contentBlock>
  <contentBlock page="0" id="i-5680c20a9200a8a3">
    <textBlock id="i-9869040399ded776">Kritik riktas då och då mot Samhall för att det med hjälp av skattesubventioner skulle dumpa marknaden, inte minst när det ger sig in på nya områden. På sistone har det gällt företag inom restaurangrörelsen.</textBlock>
  </contentBlock>
  <contentBlock page="0" id="i-4ab9f38766f0a75c">
    <textBlock id="i-2d2dad986ddc57aa">Det är naturligtvis mycket viktigt att så inte sker. I</textBlock>
    <textBlock id="i-cb38ce2094a3901e">det för Samhall och näringslivet gemensamma</textBlock>
    <textBlock id="i-a328baef08dd267f">Kontaktrådet granskas offerter och prissättning för att Samhall inte skall gynnas framför privata företag. Ytterst kan den som känner sig förfördelad vända sig till Konkurrensverket.</textBlock>
  </contentBlock>
  <contentBlock page="0" id="i-d3084a0c403b624c">
    <textBlock id="i-407f6089f955abe6">Detta arrangemang är värdefullt och torde undanröja risker för en otillbörlig konkurrensbegränsning som i längden vore mest allvarlig för Samhalls verksamhet.</textBlock>
  </contentBlock>
  <contentBlock page="0" id="i-689f9527ede73a07">
    <textBlock id="i-e216279923cc8096">Fru talman! Jag vill med detta yrka bifall till utskottets hemställan i betänkandet AU12</textBlock>
    <textBlock id="i-beb0c8b95d590c44">Arbetslivspolitik.</textBlock>
  </contentBlock>
  <contentBlock page="0" id="i-ad547feb6be45895">
    <textBlock id="i-4090e04ac1cec7a5">Anf. 22  HARALD BERGSTRÖM (kds):</textBlock>
  </contentBlock>
  <contentBlock page="0" id="i-32de3b2b5e4be484">
    <textBlock id="i-16ae70396e6b4fce">Fru talman! Vi debatterar arbetslivsfrågor, och i sitt anförande tog Kjell Nilsson upp frågan om den kommitté som nu arbetar med arbetsrättsliga frågor.</textBlock>
    <textBlock id="i-ec0fdaa9c9706ad4">Han attackerade denna kraftfullt. Han gick till angrepp på de förslag som kommer, och han sade att det är fråga om att återinföra förhållanden som rådde på 30-talet, att återinföra § 32 osv.</textBlock>
  </contentBlock>
  <contentBlock page="0" id="i-591b4527122619ae">
    <textBlock id="i-d697576f18ad5e04">Nu vet jag inte riktigt vad det är för förslag som</textBlock>
    <textBlock id="i-39ccf5fd5b7c9dca">Kjell Nilsson här åsyftar, för kommittén har ju ännu inte lagt fram sitt betänkande. Men som så ofta sker, när kontroversiella frågor är under utredning, läcker en utredning. Det kommer ut en hel del om vad som har förevarit i samtalen och i de förslag som debatteras.</textBlock>
  </contentBlock>
  <contentBlock page="0" id="i-2b6c4cc03a770a1e">
    <textBlock id="i-9648eb2894cce0e9">Det här tas naturligtvis upp av tidningar och skrivs om, och då är frågan hur förslagen ser ut när de har silats genom journalisternas ögon. Därför är det litet vanskligt, tycker jag, att på så lösa boliner häftigt attackera vad Kjell Nilsson tror är kommitténs förslag.</textBlock>
  </contentBlock>
  <contentBlock page="0" id="i-24a7ef2b6dea56b7">
    <textBlock id="i-28e07994022187da">Som ledamot av kommittén, ARK 92 benämnd, kan jag inte direkt tala om vad kommittén kommer att föreslå, eftersom det ännu är ett par tre veckor till dess betänkandet ligger på bordet. Men såvitt jag kan förstå är jag rätt oförhindrad att något kommentera det som tidningarna skriver.</textBlock>
  </contentBlock>
  <contentBlock page="0" id="i-212d544a36f2b333">
    <textBlock id="i-6f779169f3214bc8">Det är klart att man i tidningar diskuterar det som är kontroversiellt och det som är mycket känsligt.</textBlock>
    <textBlock id="i-a2ff61839c932a3d">Det är då begreppen som LAS, lagen om anställningsskydd, rör sig med om saklig grund och om turordningsreglerna. De begreppen har ju varit föremål för lagstiftning och är kontinuerligt föremål för debatt.</textBlock>
  </contentBlock>
  <contentBlock page="0" id="i-664ec1b5e1162f0e">
    <textBlock id="i-2681eb7ad0745675">För någon tid sedan framgick det av tidningsskriverier att kommittén sysslade med förslag, sade man, om att illojalitet skulle utgöra saklig grund för uppsägning eller avsked. Man tog ett exempel. Om jag skymfar min chef, kan jag få sparken direkt.</textBlock>
  </contentBlock>
  <contentBlock page="0" id="i-61ebb44aa84bdf25">
    <textBlock id="i-6f02e9a02ea1e13a">Jag vill påminna om att om journalisten hade läst hela den PM som han hade snokat rätt på eller fått tag i, jag vet inte hur, så hade han i det följande sett att samtidigt med vad som nämndes om skymfning av en chef stod det också att en skymfning kan vara ursäktlig. Om vederbörande arbetstagare var provocerad, var det en ursäkt för det han gjorde, och därmed var det inte saklig grund för att säga upp honom att han hade sagt något otillständigt.</textBlock>
  </contentBlock>
  <contentBlock page="0" id="i-7684a811d2f081b8">
    <textBlock id="i-cc7f30d4fc69bb4d">Det är ett exempel på hur man rycker ut delar av ett helt för att därmed bevisa en tes som man tror är riktig. Det är litet besvärligt, Kjell Nilsson, att gå till angrepp med hjälp av det som står i tidningen, när man har tillgång till bara en del av helheten.</textBlock>
  </contentBlock>
  <contentBlock page="0" id="i-d3fad1871eed9f77">
    <textBlock id="i-bff4eddebdc15b59">Att tala om turordningsreglerna är minst lika eldfängt. Med nuvarande lag har praxis utbildats, och det finns också inskrivet, att man bör förhandla vid en övertalighetssituation, och visst skall man förhandla. Det finns för min del ingen tanke på att på något sätt beskära förhandlingsrätten, tvärtom.</textBlock>
    <textBlock id="i-35a9f6410d0ff2ef">Det jag önskar och, kan jag säga, det jag har arbetat för i kommittén är att förhandlingarna skall göras mera öppna, mer möjliga. Disposiviteten bör inte inskränkas utan vidgas.</textBlock>
  </contentBlock>
  <contentBlock page="0" id="i-56cdc9af6d8ca277">
    <textBlock id="i-910004c94449d594">Direktiven som kommittén arbetar efter talar också om att förhandlingarna skall ner på en lokal nivå.</textBlock>
    <textBlock id="i-eca52eba422783f1">Ja, vilka är det som i dag är bärare av förhandlingsrätten? Jo, de centrala avtalsslutande parterna. Kommittén har direktivet att den rätten bör tryckas ner, om jag får använda det uttrycket, till det lokala planet. Jag instämmer i det. Det är de lokala avtalsbärande parterna som bör ha förhandlingsrätten.</textBlock>
  </contentBlock>
  <contentBlock page="0" id="i-12cb2d87fd96bd4b">
    <textBlock id="i-a1dd8e17baaf2f2a">Det är faktiskt en ganska intressant principiell förskjutning. Men vad händer, Kjell Nilsson, om förhandlingar misslyckas? Enligt uppgift som jag har fått lyckas förhandlingarna, tack och lov, i mer än 95 % av fallen. Huruvida siffran är rätt eller ej, vet jag inte, men förhandlingarna lyckas. Det är detta vi vill egentligen, att de som har ansvaret på arbetsplatsen skall tala med varandra, lösa sin konflikt om det beroendeförhållande de står i till varandra -- man skall vara klar över att arbetsgivarna också är beroende av sina arbetstagare -- och komma till enighet om vad som bör ske.</textBlock>
  </contentBlock>
  <contentBlock page="0" id="i-9bf80ef405e1001f">
    <textBlock id="i-0de5f025b9d653e3">Förhandlingar, ja -- men vad sker om dessa misslyckas? Där bör det finnas en lagregel. Låt oss återkomma till den, Kjell Nilsson, när betänkandet ligger på bordet. Då är det kanske dags att gå till attack eller att acceptera vad vi har kommit fram till. Låt oss se vad betänkandet innehåller!</textBlock>
  </contentBlock>
  <contentBlock page="0" id="i-c04df6a094ce9d54">
    <textBlock id="i-6659110c57be5620">Anf. 23  TALMANNEN:</textBlock>
  </contentBlock>
  <contentBlock page="0" id="i-ba0415eff5690b87">
    <textBlock id="i-1371e59dc7cf20f0">Jag erinrar om att kammaren diskuterar arbetslivspolitik, inte arbetsrättspolitik.</textBlock>
  </contentBlock>
  <contentBlock page="0" id="i-15d351ab62995bca">
    <textBlock id="i-92aa578a275ad19b">Anf. 24  KJELL NILSSON (s) replik:</textBlock>
  </contentBlock>
  <contentBlock page="0" id="i-eaed33d98c5aecad">
    <textBlock id="i-9bfce2e181aacd11">Fru talman! Eftersom också vissa delar av arbetsrätten behandlas i betänkandet, är det väl rimligt att ge en kommentar till vad som håller på att ske med arbetsrätten.</textBlock>
  </contentBlock>
  <contentBlock page="0" id="i-387a88942710e97d">
    <textBlock id="i-d49bc9870eb75dcd">Jag sade i mitt huvudanförande att jag inte har andra uppgifter än de som kommer via massmedia men att förslagen, om de uppgifterna är riktiga, innebär ett hot mot arbetsrätten. Det är bra att</textBlock>
    <textBlock id="i-39c45725e090188a">Harald Bergström, som är ledamot av kommittén, tar till orda, men jag hade inte trott att vi skulle ha någon sakdebatt om arbetsrätten i dag utan ville enbart peka på den.</textBlock>
  </contentBlock>
  <contentBlock page="0" id="i-2545d156ebd60ee4">
    <textBlock id="i-da029ac9e769bafc">Harald Bergström är tydligen beredd att föra en sakdebatt om arbetsrätten, men jag instämmer med fru talmannen i att det inte är rimligt att föra den debatten i dag. Harald Bergströms inlägg tyder dock på att det var ömma tår jag trampade på när jag sade att här finns en fara för utvecklingen inför framtiden, därest det som har läckt via massmedia är sant.</textBlock>
  </contentBlock>
  <contentBlock page="0" id="i-e1387d234188ae10">
    <textBlock id="i-d16b41d4778ce546">Beträffande turordningsreglerna skulle jag vilja fråga Harald Bergström: Räcker det med de 10 %</textBlock>
    <textBlock id="i-0ae7524f61fe2c22">som arbetsgivarna skall få avgöra själva, eller kan det bli mer?</textBlock>
  </contentBlock>
  <contentBlock page="0" id="i-c6c7a0d40afc10a5">
    <textBlock id="i-9a3a6a24cd68573e">Hur det är med illojaliteten som saklig grund har</textBlock>
    <textBlock id="i-0919a50189575c26">Harald Bergström pekat litet grand på.</textBlock>
  </contentBlock>
  <contentBlock page="0" id="i-245ab9472b56b7e0">
    <textBlock id="i-f764cd396d6f7d7c">Sedan är det faktiskt så att i 98 % av fallen gör man upp på den lokala arbetsplatsen. Då är frågan: Skall man ta till storsläggan för de 2 % som man inte kan göra upp om?</textBlock>
  </contentBlock>
  <contentBlock page="0" id="i-a7b01de93784fe2d">
    <textBlock id="i-a03506c0c0b6eb60">I krisuppgörelsen mellan regeringen och socialdemokratin ingick bl. a. att man skulle tillsammans skriva direktiven för arbetsrättskommittén. Det löftet är brutet från regeringens sida. Tror Harald Bergström att en ökad konfrontation om arbetsrätten ger den grogrund för ett gott samarbete på arbetsplatserna som vi faktiskt har byggt upp under årtionden?</textBlock>
  </contentBlock>
  <contentBlock page="0" id="i-f29384cd81cf3ad9">
    <textBlock id="i-7e76a67eb010c004">Tror Harald Bergström att denna konfrontation och den militanta inställningen från er sida som vill förändra arbetsrättslagstiftningen verkligen kommer att förbättra klimatet ute på arbetsplatserna? Är det Harald Bergströms uppfattning?</textBlock>
  </contentBlock>
  <contentBlock page="0" id="i-19f8b33dfbf47e51">
    <textBlock id="i-51e8698bbf500fd2">Anf. 25  HARALD BERGSTRÖM (kds):</textBlock>
  </contentBlock>
  <contentBlock page="0" id="i-d53a24155989d35b">
    <textBlock id="i-d1a6fd9cdf32e29a">Fru talman! Jag tycker liksom Kjell Nilsson att i arbetslivsfrågorna ingår arbetsrätten som en ganska väsentlig del. Därför är det nog inte så fel att vi något luftar det ämnet, även om jag vet att arbetsrätten senare kommer upp som ett riksdagsärende.</textBlock>
  </contentBlock>
  <contentBlock page="0" id="i-8165273eda3f8bf3">
    <textBlock id="i-e0ab83cd5acfc8e8">Jag kommer inte att kommentera huruvida 10 % är rätt eller inte. Något slags förslag kommer från kommittén, det kan jag i vart fall lova.</textBlock>
  </contentBlock>
  <contentBlock page="0" id="i-b68b9c1069072f51">
    <textBlock id="i-e7552de46dc9cec9">Beträffande löftesbrott är det min uppfattning att de samråd som protokollet efter krispaket 1 talar om skall ske när arbetsrättskommitténs betänkande är framlagt och har varit ute på remiss och man går i gång med att skriva en proposition på grundval av det som har kommit fram och som skall vägas samman. Det är då samrådet skall äga rum. Det är den uppfattning jag har om den paragrafen i krispaketsförhandlingarna. Därmed menar jag att regeringen inte har gjort något löftesbrott.</textBlock>
  </contentBlock>
  <contentBlock page="0" id="i-f66e3b199224c9df">
    <textBlock id="i-be1ba29423e50024">Sedan, Kjell Nilsson, kan jag inte förstå talet om konfrontation, när intentionen är att försöka underlätta förhandlingar. Vi vill lägga ett förhållande till rätta för förhandlingar om de svårigheter som det onekligen är vid en övertalighetssituation.</textBlock>
  </contentBlock>
  <contentBlock page="0" id="i-8ecc742055bc405f">
    <textBlock id="i-1230eff2aec05f59">Låt oss nu vänta och se vad betänkandet innehåller om ett par tre veckor!</textBlock>
  </contentBlock>
  <contentBlock page="0" id="i-b9158b9225a1d234">
    <textBlock id="i-611b03673e27678f">Anf. 26  KJELL NILSSON (s) replik:</textBlock>
  </contentBlock>
  <contentBlock page="0" id="i-8edf449efca0d68f">
    <textBlock id="i-b8a78f96c8f7252b">Fru talman! Jag vill skicka med en vädjan till</textBlock>
    <textBlock id="i-1c04a216ee9d827d">Harald Bergström. Harald Bergström har ju en gång i tiden varit ute och arbetat i näringslivet och haft en del med förhandlingar att göra. Var försiktig när ni kommer med era förslag!</textBlock>
  </contentBlock>
  <contentBlock page="0" id="i-70d1a92f9ac51887">
    <textBlock id="i-bfbc62f6c5627f17">Om turordningsreglerna exempelvis skall innebära att arbetsgivaren skall ha rätt att plocka ut 10 % av arbetsstyrkan utan att fråga någon om vilka som skall plockas ut, utan förhandlingsskyldighet, innebär det en konfrontation gentemot de fackliga grupperna. Detta är bara ett exempel. Det finns många fler, enligt vad som har läckt ut från denna kommitté. Åk litet försiktigt! Ta till vara det fina arbetsklimat som vi har haft i vårt land, den fina förhandlingsordningen! Rasera inte detta för att någon liten del inte har fungerat så bra!</textBlock>
  </contentBlock>
  <contentBlock page="0" id="i-4150f4b545f0293f">
    <textBlock id="i-56db3ade9dad6016">Fru talman! Vi socialdemokrater har också sagt att det finns vissa delar inom arbetsrätten som man behöver titta på. Men i och med det behöver man inte slå sönder allt som har fungerat bra under årtionden.</textBlock>
  </contentBlock>
  <contentBlock page="0" id="i-cd5efdec2f74518a">
    <textBlock id="i-f5f7e76a97d42e56">Anf. 27  HARALD BERGSTRÖM (kds)</textBlock>
    <textBlock id="i-c25d3417b05c6d46">replik:</textBlock>
  </contentBlock>
  <contentBlock page="0" id="i-6a45580d49ab613a">
    <textBlock id="i-82d79b123ff0e226">Fru talman! Det är märkligt att det så fort man rör ett kommatecken talas om att allt slås sönder. Det är ungefär det intrycket som jag har fått.</textBlock>
  </contentBlock>
  <contentBlock page="0" id="i-7075e255a25a8d10">
    <textBlock id="i-0064c6097dfa0343">Kjell Nilsson talar om att vi skall gå försiktigt fram.</textBlock>
    <textBlock id="i-e3e425f1c8969875">Jag kan nämna att jag i viss mån också har läckt litet från den här utredningen. Vid ett företagsbesök --</textBlock>
    <textBlock id="i-c301e5f3b23dacd8">jag tänker särskilt på ett tillfälle -- samtalade jag med fackliga företrädare om hur de skulle ha löst problemet med övertalighet i en situation som rådde för bara två, tre månader sedan om de skulle ha tillämpat vissa förslag som vi arbetar med i kommittén. De hade löst problemet förhandlingsvägen, och det hade gått bra. De kommentarer som jag fick av de fackliga företrädarna när de tänkte sig in i situation var att detta inte var så farligt, att det inte alls var så tokigt som det skrivs i tidningarna. Det lugnade mig att höra detta från förnuftigt folk, som tänker rationellt, som är ute på golvet och som vet hur det fungerar.</textBlock>
  </contentBlock>
  <contentBlock page="0" id="i-a6bdfe9f46993be2">
    <textBlock id="i-a932b278a9862c75">Anf. 28  HANS ANDERSSON (v):</textBlock>
  </contentBlock>
  <contentBlock page="0" id="i-4259ff02b74738fa">
    <textBlock id="i-10d47ba19c46522c">Fru talman! Jag brukar hålla med fru talmannen när hon säger att vi skall hålla oss till ämnet. Det vill jag göra även nu.</textBlock>
  </contentBlock>
  <contentBlock page="0" id="i-521f933136a1665a">
    <textBlock id="i-9da04aa3aadbdec6">Harald Bergström åker ju runt och pratar så mycket om arbetsrätt att jag tror att han gör det även i sömnen. Kanske gör han det just nu. Han förstår inte varför det är så mycket prat om konfrontation.</textBlock>
    <textBlock id="i-a74a26044f6a4034">Jag tror inte att Harald Bergström förstår vilken björn han har väckt.</textBlock>
  </contentBlock>
  <contentBlock page="0" id="i-3d22a4cae78564b5">
    <textBlock id="i-c73edded5db5b9d7">Titta på vilka som agerar! Titta på hur målmedvetet</textBlock>
    <textBlock id="i-52af4fa2881c5602">SAF har agerat! Titta på företagen i Octagonen, de storföretag som nu driver en kamp mot fackföreningsrörelsen och därmed också mot löntagarna! Det handlar inte om några småföretag.</textBlock>
    <textBlock id="i-7aa07a70bc6d5556">Det handlar inte om några procedurregler.</textBlock>
  </contentBlock>
  <contentBlock page="0" id="i-3daaa245f0226208">
    <textBlock id="i-c5adb1b72085ed72">Jag skall inte diskutera LAS-regler, saklig grund, turordning och kvotsystem som tydligen debatteras. Jag skall snarare uppehålla mig litet grand vid det som Harald Bergström säger om den fackliga lokala förhandlingsrätten, vikten av en facklig organisation. Just den frågan hör ju faktiskt intimt ihop med arbetslivsfrågorna: Vad skall vi ha för löneform? Hur skall arbetsorganisationen se ut?</textBlock>
    <textBlock id="i-dfd65277051b77e4">Vilka utbildningsplaner skall finnas?</textBlock>
  </contentBlock>
  <contentBlock page="0" id="i-b36e077bd373a6d1">
    <textBlock id="i-a896e23351f64536">Det är just sådana frågor som hänger ihop med arbetslivsfrågorna. Det krävs en ordentlig relation mellan fackförening och arbetsgivare på varje företag. Det krävs också en laglig grund för den fackliga verksamheten. Det är den som hotas i den diskussion som uppenbarligen förs inom ramen för</textBlock>
    <textBlock id="i-444fa4a7ee605e60">Arbetsrättskommittén.</textBlock>
  </contentBlock>
  <contentBlock page="0" id="i-fb4613e3da85ecbc">
    <textBlock id="i-d01f73c45bdc3032">För att komma någon vart när det gäller arbetslivsfrågor krävs det ett konstruktivt samarbete. Det konstruktiva samarbetet är ni på väg att underminera. Jag tror att det är nödvändigt att Harald Bergström faktiskt tar sig en funderare över vilken roll han spelar, att han inte bara är så glad över att nu som kristdemokrat få vara med och klampa in på arbetslivets område, där annars parterna är så tunga. Han kommer att bli en lakej för den ena parten, den som står för ägande och makt och inte representerar individers trygghet och kollektivens rättigheter.</textBlock>
  </contentBlock>
  <contentBlock page="0" id="i-efccf40ee7b38c52">
    <textBlock id="i-8c3aaae3505790f5">Det finns ju i dag många exempel i verkligheten som är hotfulla. I Uppsala sparkades busschaufförer. Efter vilda protester tog man sedan tillbaka dem, därför att det protesterades mot nedskärningarna inom kommunen.</textBlock>
    <textBlock id="i-c69824912ca448d6">Kinnarpsfrågan är fruktansvärd. Monarks strategi var väldigt hårdhudad och politiserande. Man ställde facket vid skampålen om inte Monark fick bestämma allting själv. Se upp för de krafter som ni, och inte minst Harald Bergström, väcker!</textBlock>
  </contentBlock>
  <contentBlock page="0" id="i-cb4000ad2250b5f7">
    <textBlock id="i-bf1570ebfe945577">Anf. 29  HARALD BERGSTRÖM (kds):</textBlock>
  </contentBlock>
  <contentBlock page="0" id="i-40bf53cbfb4c4320">
    <textBlock id="i-dd00c5f3d75c7d9e">Herr talman! Jag har nog blivit varse vilka krafter som är i verksamhet när man talar om fackliga frågor, Hans Andersson. Det råder inga tvivel om det. Jag märker att den fackliga delen av den socialdemokratiska rörelsen är i verksamhet.</textBlock>
  </contentBlock>
  <contentBlock page="0" id="i-1b194a22406623e6">
    <textBlock id="i-4d9c9c6682b9625a">Det är ju i direktiven till utredningen, ARK 92, som det talas om den lokala arbetstagarorganisationen och dess förhandlingsrätt. Som kristdemokrat, Hans</textBlock>
    <textBlock id="i-7e307aa6a1686969">Andersson, är jag intresserad av det som vi brukar kalla subsidiaritetsprincipen: att beslut skall fattas på lägsta möjliga effektiva nivå. Såvitt jag kan förstå är den lägsta möjliga nivån, när man talar om förhandlingar mellan arbetstagarparter och arbetsgivare, på ort och ställe där problemen finns.</textBlock>
    <textBlock id="i-f16551ae37646054">Det är grunden till varför jag är intresserad av den nivå som den lagliga rätten till förhandlingar placeras på.</textBlock>
  </contentBlock>
  <contentBlock page="0" id="i-24e886a543bca841">
    <textBlock id="i-aad691b809753968">Anf. 30  HANS ANDERSSON (v):</textBlock>
  </contentBlock>
  <contentBlock page="0" id="i-163ece8973e1c618">
    <textBlock id="i-68ada52d655a7435">Herr talman! Det handlar ju inte om socialdemokratin och om fackpampar. Det här handlar om en mycket utbredd rädsla ute på företag och myndigheter. Jag vet inte hur många telefonsamtal jag får från människor som är oroliga, dels när det gäller lojalitetsfrågan, dels när det gäller frågan om godtycke vid uppsägning.</textBlock>
  </contentBlock>
  <contentBlock page="0" id="i-3d99c71a8953186e">
    <textBlock id="i-4d8941dc29a1a8af">Jag tror inte heller att det enbart handlar om det socialdemokratiska partiet och LO, som Harald</textBlock>
    <textBlock id="i-3ec6b76c3f7dbfc8">Bergström tror. Jag tror snarare att TCO, tjänstemannarörelsen, på senare tid har vaknat.</textBlock>
    <textBlock id="i-59ef9a5036623109">Jag inbillar mig att många av de människor som i dag är djupt oroade tillhör, skall vi säga, mittens sektor. Men frågan är om kds tillhör mitten i svensk politik, eller om kds, kanske i omedvetande om vad man gör, har förskjutits höger ut.</textBlock>
  </contentBlock>
  <contentBlock page="0" id="i-f46e1220d48e406b">
    <textBlock id="i-6f3b064de0ed6a88">Subsidiaritet -- det är så svårt att vi knappt själva kan hålla reda på det, Harald Bergström. Men</textBlock>
    <textBlock id="i-b7a11fcc483315b1">Harald Bergström säger att besluten skall fattas på rätt nivå. Det menar fackföreningsrörelsen också.</textBlock>
    <textBlock id="i-14d981d55cb17ae5">Man skall förhandla lokalt, ha en stark fackförening och en hyfsad arbetsgivare. Men om det inte går skall det finnas spelregler, konfliktlösningsmetoder och överprövningsrättigheter. Det har vi i Sverige i centrala förhandlingsinstitut, vilket fungerar alldeles utmärkt.</textBlock>
  </contentBlock>
  <contentBlock page="0" id="i-2aba7e02161e41c7">
    <textBlock id="i-e4e67cbba613dda9">Det Harald Bergström, kds och SAF vill göra är inte att lägga någonting på rätt nivå -- det ligger redan på rätt nivå. Ni vill förskjuta makten på den nivå som det handlar om. Ni vill ge ökad makt åt och ökad handlingsfrihet för arbetsgivarparten och radikalt minska detta för dem som representerar de enskilda människorna. Detta är ett hårt slag mot den enskilda människans frihet. Det handlar för er del inte om att komma åt fackpampar.</textBlock>
  </contentBlock>
  <contentBlock page="0" id="i-fcabc7ab13daaf51">
    <textBlock id="i-03ca9a58705674fc">Anf. 31  HARALD BERGSTRÖM (kds):</textBlock>
  </contentBlock>
  <contentBlock page="0" id="i-a721efa39322c21c">
    <textBlock id="i-fc8635116945d986">Herr talman! Jag vill bara berätta för Hans</textBlock>
    <textBlock id="i-ec2677dcab8290a0">Andersson att det också är många sympatisörer och väljare som röstar på kristdemokraterna som hör av sig. Dessa får jag tala med, och naturligtvis samtalar jag med dem om var problemen finns någonstans. Om detta kan vara till någon tröst,</textBlock>
    <textBlock id="i-fe7f4af4d6ede30d">Hans Andersson, ta det till ditt hjärta.</textBlock>
  </contentBlock>
  <contentBlock page="0" id="i-ae52ecbfb49181f3">
    <textBlock id="i-98eb7f93625c925a">Överläggningen var härmed avslutad.</textBlock>
  </contentBlock>
  <contentBlock page="0" id="i-d2ee015bae33d465">
    <textBlock id="i-95b759eb5527128a">(Beslut fattades efter 9 §.)</textBlock>
  </contentBlock>
  <contentBlock page="0" id="i-de61eeaf9f6804bd">
    <textBlock id="i-026cfd555d245e91">6 §  Anslag till Arbetsmarknadsdepartementet m.m.</textBlock>
  </contentBlock>
  <contentBlock page="0" id="i-20a1d3bc5b13f127">
    <textBlock id="i-e9f53b12600a122a">Föredrogs</textBlock>
  </contentBlock>
  <contentBlock page="0" id="i-a631cc2d1f1879f5">
    <textBlock id="i-6fb66dcd0cc8d494">arbetsmarknadsutskottets betänkande</textBlock>
  </contentBlock>
  <contentBlock page="0" id="i-1246ac0f5b5f9f08">
    <textBlock id="i-62b2869f390dd59b">1992/93:AU8 Anslag till</textBlock>
    <textBlock id="i-084ca8b61d11aefa">Arbetsmarknadsdepartementet m.m. (prop.</textBlock>
    <textBlock id="i-26f83947a05727f5">1992/93:100 delvis).</textBlock>
  </contentBlock>
  <contentBlock page="0" id="i-61328588470b8e9a">
    <textBlock id="i-cea52791314df387">Anf. 32  CHARLOTTE CEDERSCHIÖLD</textBlock>
    <textBlock id="i-b80afa68a17c816c">(m):</textBlock>
  </contentBlock>
  <contentBlock page="0" id="i-0f803dd62033ca37">
    <textBlock id="i-c9b07c364fcd0e03">Herr talman! I detta betänkande behandlas anslag till bl.a arbetsmarknadsråden och anslag till</textBlock>
    <textBlock id="i-a8c85fc1464c7dfe">Arbetsdomstolen. I båda dessa ärenden finns det motioner, av Margareta Gard resp. Per Stenmarck, som vi moderater instämmer i.</textBlock>
  </contentBlock>
  <contentBlock page="0" id="i-2200d72fbb3bd50b">
    <textBlock id="i-d843f42182d074ac">Margareta Gards förslag till besparing vad gäller arbetsmarknadsråden, som vi moderater följer upp, innebär 6,6 miljoner kronor. Därmed täcker vi med råge in det överskridande som arbetsmarknadsutskottet ville göra när det gäller kvinnoorganisationerna.</textBlock>
  </contentBlock>
  <contentBlock page="0" id="i-0a72af431ec90104">
    <textBlock id="i-807638e0e54a85ec">En orsak till att vi i Sverige befinner oss i ett så prekärt läge är att utgifterna har fått rulla på utan att tillräckligt ifrågasättas. Nu är det hög tid att noga pröva varje utgift. Endast oundgängligen nödvändiga utgifter bör behållas. Straffet för dem som inte har kraft att överpröva utgifterna kommer att bli hårt den dag hela notan verkligen syns för väljarna.</textBlock>
  </contentBlock>
  <contentBlock page="0" id="i-634c49b68581bd07">
    <textBlock id="i-89aaae31124325f0">Det här är en mycket liten fråga, och den är givetvis utan egentlig bäring för välfärden. Men viss symbolisk betydelse kan den tillmätas.</textBlock>
  </contentBlock>
  <contentBlock page="0" id="i-a530d6cd1cc367df">
    <textBlock id="i-8ca4098b1187bb5e">I detta sammanhang vill jag kortfattat erinra om den försöksballong som emanerar från</textBlock>
    <textBlock id="i-75a54299db06cc96">Exportrådets chef Göran Holmqvist och som gäller ytterligare samordning av utrikesrepresentationen.</textBlock>
    <textBlock id="i-6035a3d2cfa3d6d0">Oavsett hur det förhåller sig med lämpligheten i just detta fall är det principiellt rätt att ifrågasätta om det inte finns möjlighet till ytterligare effektiviseringar.</textBlock>
  </contentBlock>
  <contentBlock page="0" id="i-51d3090ff2fdd5d2">
    <textBlock id="i-d2423f4a19e2730f">Arbetsmarknadsdepartementet har haft en arbetsgrupp som har förordat effektivisering och förbättrad styrning av information och rapportering på arbetsmarknadsområdet. Gruppen menar att det på sikt räcker med att behålla denna bevakning i EG-området. Vi Moderater föreslår också att den behålls i Bryssel. Nog undrar väl fler än vi</textBlock>
    <textBlock id="i-52226340df66bc90">Moderater om det verkligen är oundgängligen nödvändigt att ha både ordinarie ambassadpersonal och specialattachéer på en mängd områden -- för exportfrågor, arbetsmiljöfrågor, arbetsmarknadsfrågor, tekniska frågor, osv. En översyn pågår också vad gäller organisationen av utrikesrepresentationens olika delar.</textBlock>
  </contentBlock>
  <contentBlock page="0" id="i-95ed64ca3d7c12f2">
    <textBlock id="i-cc54ae804fc068c1">Vi Moderater gör bedömningen att ordinarie ambassadpersonal bör hinna klara bevakningen av arbetsmarknadsfrågor precis som de gör på de flesta ambassaderna i världen. Som ledamot av</textBlock>
    <textBlock id="i-4891c6a4782b6883">UD:s antagningsnämnd har jag också kunnat konstatera att krav och kvalitet på dem som antas till diplomatkarriären är höga, inte minst vad avser kunskaper om förhållanden på arbetsmarknaden.</textBlock>
  </contentBlock>
  <contentBlock page="0" id="i-912dbd5e85e5ed47">
    <textBlock id="i-f5db4d906eaa4ffc">Kostnadsminskningar är nödvändiga. Det är man medveten om även i departementet, vilket framgår av betänkandet. Skillnaden är att vi Moderater vill gå litet fortare fram.</textBlock>
  </contentBlock>
  <contentBlock page="0" id="i-7e5807ceaca37fcd">
    <textBlock id="i-d05225933a77cc99">Herr talman! Därmed yrkar jag bifall till reservation 1 och i händelse av bifall till reservation</textBlock>
    <textBlock id="i-e778a0b1ed61169c">1 även till reservation 2, som behandlar själva medelsanvisningen.</textBlock>
  </contentBlock>
  <contentBlock page="0" id="i-d0c94aaf3f5bcadb">
    <textBlock id="i-4d3816d521b1c4af">Därefter går jag över till frågan om de arbetsrättsliga frågornas överförande till allmän domstol. Man kan knappast förvänta sig att de s.k.</textBlock>
    <textBlock id="i-62789f2e84233cd1">särintressena som finns representerade i domstolen skall komma att förorda en neddragning av det egna inflytandet. Tvärtom cementerar</textBlock>
    <textBlock id="i-37068e3b06f16e41">Arbetsdomstolen makten för de stora organisationerna. Den som vill bilda en konkurrerande organisation hamnar genast i strykklass i avsaknad av inflytande i</textBlock>
    <textBlock id="i-6a11fee77c306ca5">Arbetsmarknadsdomstolen.</textBlock>
  </contentBlock>
  <contentBlock page="0" id="i-48d6d2c8a60206d1">
    <textBlock id="i-ccd80041d0420e93">Vi delar motionärens uppfattning att man bör utreda formerna för ett överförande av arbetsrättsliga tvistemål till allmän domstol i syfte att stärka den enskildes ställning.</textBlock>
  </contentBlock>
  <contentBlock page="0" id="i-f37170bb18280f55">
    <textBlock id="i-3600db5c02497b9d">Vi anser att det är principiellt felaktigt att representanter för arbetsmarknadens parter avgör straffrättsliga ärenden. Det finns flera exempel på detta i AD. Brottmål skall enligt vår uppfattning avgöras i allmän domstol och AD skall få sin ursprungliga funktion. Den är att tolka kollektivavtal och snabbt avgöra mål om olovliga strejker.</textBlock>
  </contentBlock>
  <contentBlock page="0" id="i-34b41bd46e55678a">
    <textBlock id="i-83aa32bb712fbb54">Att domstol kan döma i mål mellan enskild och part, där ena parten är representerad i domstolen, förefaller oss inte vara den bästa lösningen om man är angelägen om att tillgodose starka krav på rättssäkerhet. Man kan ju t.ex. föreställa sig hur stor möjligheten är att vinna framtida mål om lika lön, om båda parter på domarsidan kan ha intresse av att den enskilde skall förlora.</textBlock>
  </contentBlock>
  <contentBlock page="0" id="i-fb56e9c48e1a3152">
    <textBlock id="i-71b4c834305f0a26">Herr talman! Allmän domstol är första instans när kollektivavtal saknas, men överprövningar sker i</textBlock>
    <textBlock id="i-e187704fd3066c50">AD. Alla mål som rör enskilda förhållanden på arbetsplatsen borde ha en enhetlig handläggning.</textBlock>
  </contentBlock>
  <contentBlock page="0" id="i-73c88f371c0d81c6">
    <textBlock id="i-c8c61bf62a5c9a18">Så gott som alla partier i denna kammare har tillskyndat vår EG-ansökan. EG-rätten kräver absolut opartiskhet. Det innebär att den enskildes ställning får visst ökat skydd.</textBlock>
  </contentBlock>
  <contentBlock page="0" id="i-87930e8976425362">
    <textBlock id="i-4dca0791ffb9ac6a">EG-rätten har visserligen accepterat partsammansatta organ, men frågan är om de fall som avgörs i AD skulle passera EG-domstolens lupp. Jag tror inte det, och det gör inte heller den juridiska expertisen vid Juridiska Institutionen vid</textBlock>
    <textBlock id="i-51130896def1d5a0">Stockholms universitet. Jag hade ett kontrollsamtal med dem i går.</textBlock>
  </contentBlock>
  <contentBlock page="0" id="i-ad7c3f983afc3cf5">
    <textBlock id="i-74fcc2e0a800da46">Även här går vi Moderater litet längre och begär en utredning i dessa frågor.</textBlock>
  </contentBlock>
  <contentBlock page="0" id="i-78fd818fc59ae7d5">
    <textBlock id="i-4c0c07b68bf20fdb">Herr talman! Därmed yrkar jag bifall till reservation 3 samt i övrigt till utskottets hemställan.</textBlock>
  </contentBlock>
  <contentBlock page="0" id="i-d47b9c4b649708db">
    <textBlock id="i-ffcff9feaa4107aa">Anf. 33  LAILA STRID-JANSSON (nyd):</textBlock>
  </contentBlock>
  <contentBlock page="0" id="i-4e757620a415066a">
    <textBlock id="i-53d3c59b256c7a45">Herr talman! Vid beskickningarna i Bryssel, Bonn,</textBlock>
    <textBlock id="i-5d2e864ebdfbc235">London och Washington finns fyra arbetsmarknadsråd stationerade inom den svenska utrikesförvaltningen. Regeringen utser arbetsmarknadsråden, som under alla år har kommit från arbetsmarknadens organisationer,</textBlock>
    <textBlock id="i-f0820b5de0162daf">LO, SAF och TCO. Enligt den praxis som utvecklats har som arbetsmarknadsråd endast förordats personer som föreslagits gemensamt av ovanstående parter.</textBlock>
  </contentBlock>
  <contentBlock page="0" id="i-7188ebd3d106b04c">
    <textBlock id="i-a03c470be3397dfa">Inga som helst bestämmelser om att tjänsterna skulle förbehållas personer från arbetsmarknadens organisationer har funnits. De enda kompetensoch kravspecifikationer som är uppställda för denna befattning framgår av proposition 1959:121, där det sägs: ''De skall vara väl förtrogna med arbetsförhållandena på arbetsmarknaden och inom socialpolitiken och besitta goda språkkunskaper.''</textBlock>
  </contentBlock>
  <contentBlock page="0" id="i-dabb4af024a88bc0">
    <textBlock id="i-c5f3a0670536f8b5">Det har vid ett flertal tillfällen konstaterats att man vid tillsättandet inte beaktat kravspecifikationen.</textBlock>
    <textBlock id="i-67828aa5d1d07ffa">Detta påtalades redan den 7 november 1985 i en rapport av en utredningsgrupp som</textBlock>
    <textBlock id="i-1bd7be376a9a8d76">Arbetsmarknadsdepartementet tillsatt.</textBlock>
  </contentBlock>
  <contentBlock page="0" id="i-096797bf521dd54e">
    <textBlock id="i-4ebf1da47acc6d11">Kritik har även framförts beträffande arbetsmarknadsrådens rapporter, som uppgivits vara av ''mycket varierande karaktär''. Trots påtalad kritik har ingen förändring av tillsättningarna av arbetsmarknadsråd kommit till stånd förrän nu.</textBlock>
  </contentBlock>
  <contentBlock page="0" id="i-ce4f27a22529862f">
    <textBlock id="i-d73f73d9ed41556f">Ny demokrati kritiserade för ett år sedan dessa missförhållanden. Till vår glädje har nu arbetsmarknadsministern meddelat att regeringen skall tillsätta samtliga befattningar efter ett öppet ansökningsförfarande. Detta är som sagt mycket glädjande.</textBlock>
  </contentBlock>
  <contentBlock page="0" id="i-50a5be641e84594d">
    <textBlock id="i-a1007a661257796d">Arbetsmarknadsråden skall bevaka frågor som främst rör arbetsmarknad och fortlöpande rapportera till chefen för</textBlock>
    <textBlock id="i-de2ab2ecbb14ab97">Arbetsmarknadsdepartementet resp. chefen för</textBlock>
    <textBlock id="i-95c72b47ed666792">Socialdepartementet. De skall vidare även sprida kunskap om svenska förhållanden vad beträffar dessa frågor.</textBlock>
  </contentBlock>
  <contentBlock page="0" id="i-9bcfb5d8889fa116">
    <textBlock id="i-3bfd94bae2d138fe">Denna information skulle med lika gott resultat kunna skötas av befintliga beskickningars personal.</textBlock>
    <textBlock id="i-3c908bf2d6eb57d0">Så är fallet i dag i de länder som inte har arbetsmarknadsråd.</textBlock>
  </contentBlock>
  <contentBlock page="0" id="i-5f2e52c9ffb64596">
    <textBlock id="i-6a6c1f45fc7904d5">Sverige har i dag milt sagt en mycket ansträngd ekonomi. Därför måste det ifrågasättas om de fyra arbetsmarknadsråden kan bibehållas inom utrikesförvaltningen. Organisationerna på arbetsmarknaden har dessutom en omfattande bevakning och uppföljning av utvecklingen i andra länder.</textBlock>
  </contentBlock>
  <contentBlock page="0" id="i-7364aeb691e2afd1">
    <textBlock id="i-cfd41e64589197d3">Med tanke på bl.a. de pågående förberedelserna inför Sveriges inträde i EG kan det finnas skäl att tills vidare behålla tjänsten som arbetsmarknadsråd i Bryssel. Ytterligare tjänster som arbetsmarknadsråd bör däremot inte tillsättas, och befintliga tjänster som arbetsmarknadsråd i Bonn,</textBlock>
    <textBlock id="i-22a1bdcdf9f821dc">London och Washington bör snarast avvecklas.</textBlock>
  </contentBlock>
  <contentBlock page="0" id="i-7f41bfba6ae6cc9c">
    <textBlock id="i-323dd0bcd5c53edd">Herr talman! Med det anförda ber jag att få yrka bifall till reservationerna 1, 2 och 3 i arbetsmarknadsutskottets betänkande AU8.</textBlock>
  </contentBlock>
  <contentBlock page="0" id="i-930e39c46c8e1b1c">
    <textBlock id="i-4fb37a7839151790">Anf. 34  MARIANNE ANDERSSON (c):</textBlock>
  </contentBlock>
  <contentBlock page="0" id="i-694334b0a6152d60">
    <textBlock id="i-a61af3dcb9c90917">Herr talman! Som vi har hört tar sig meningsskiljaktigheterna i det här betänkandet uttryck i tre reservationer. Moderater och</textBlock>
    <textBlock id="i-79c19021e67413bf">Nydemokrater går samman i två motioner som gäller arbetsmarknadsråd. Moderaterna har också en reservation som gäller</textBlock>
    <textBlock id="i-bdbc2fa51cbbdd3a">Arbetsmarknadsdomstolen.</textBlock>
  </contentBlock>
  <contentBlock page="0" id="i-d0e89e61b947f584">
    <textBlock id="i-5750bbccdc41dee2">En arbetsgrupp har sett över arbetsmarknadsrådens verksamhet, vilket redovisas i rapporten Utlandsrepresentation inom</textBlock>
    <textBlock id="i-ef74ec91892e9c91">Arbetsmarknadsdepartementets område. Det gäller de krav Europasamarbetet ställer inom arbetsmarknadsområdet och nyttan av den här verksamheten.</textBlock>
  </contentBlock>
  <contentBlock page="0" id="i-136385cd05db1b88">
    <textBlock id="i-371f15ce212d5e7c">Den följande remissomgången och utvärderingen har lett till att arbetsmarknadsministern och regeringen kommit fram till att särskilda specialattachéer behövs även fortsättningsvis. Men inte utan förändringar; förändringar som skall leda till både besparingar och ökad effektivitet och som redovisas i betänkandet. Bl.a. skall styrningen förbättras, de särskilda arbetsmiljöattachéerna och arbetsmiljöråden upphöra, bevakningen koncentreras till EG-området och regeringen skall tillsätta samtliga befattningar efter ett öppet ansökningsförfarande. Inte minst det sista tycker jag är viktigt med tanke på den kritik som förekommit och för att man skall få kompetent personal. Ett av Ny demokratis krav tillgodoses därmed.</textBlock>
  </contentBlock>
  <contentBlock page="0" id="i-ad585c5b081b0da4">
    <textBlock id="i-1c5695e65b42086e">Med dessa åtgärder kommer kostnaderna att på sikt minska med ca 25 %. Utskottet delar arbetsmarknadsministerns uppfattning att det är viktigt att Sverige -- i och med att arbetsmarknaden internationaliseras och förändras oerhört snabbt --</textBlock>
    <textBlock id="i-81a42c96235b70f8">har ett forum som följer den internationella utvecklingen och som även kan sprida kunskap om</textBlock>
    <textBlock id="i-4df8ec47019abee0">Sverige i omvärlden. Vi instämmer i betänkandet på den punkten.</textBlock>
  </contentBlock>
  <contentBlock page="0" id="i-a8b7cbde9d5fb4b4">
    <textBlock id="i-98bcbdc33ef76723">Beträffande Arbetsdomstolen, AD, diskuteras dels arbetssituationen, dels de åtgärder som vidtagits för att förbättra situationen. Den har ju förbättrats, så det är inte så mycket att orda om. Men moderaterna vill att frågan om överförande av arbetsrättsliga tvistemål till allmän domstol skall utredas. Frågan om specialdomstolar har diskuterats länge och är mer av principiell och ideologisk karaktär. Det finns olika uppfattningar.</textBlock>
    <textBlock id="i-8053c2d79aed2193">Jag skall inte närmare gå in på det. Men jag konstaterar att regeringen i proposition 1991/92:84</textBlock>
    <textBlock id="i-b91a6a9aba13f11d">om ändringen i lagen om arbetstvister m.m.</textBlock>
    <textBlock id="i-0c4618ca6dbbd2ff">uttalade avsikten att återkomma om vilka målkategorier som bör kunna prövas av domstol som första instans.</textBlock>
  </contentBlock>
  <contentBlock page="0" id="i-5e4aa7b2e3c9b4b1">
    <textBlock id="i-e52150b5f5aadcf5">AD har förra året i en skrivelse framhållit hur angeläget det är att en definitiv ståndpunkt tas om vilka regler om rättegångar i arbetstvister som skall gälla för framtiden. Denna skrivelse har behandlats vid ett möte med arbetsmarknadens parter där ett starkt stöd uttalades för att man inte skulle genomföra ytterligare förändringar när det gäller dessa rättegångar. Det har regeringen lagt stor vikt vid. Enigheten mellan parterna är, som utskottsmajoriteten påpekar, av avgörande betydelse för att AD skall fungera tillfredsställande, och även avgörande för ställningstagandet att inte förändra inriktningen, utan bibehålla AD med nuvarande uppgifter.</textBlock>
  </contentBlock>
  <contentBlock page="0" id="i-3d5b98275cfec0c2">
    <textBlock id="i-b29c7bfc52d8002d">Det är i sammanhanget viktigt att påpeka att arbetsmarknadsministern i propositionen säger att han avser att noga följa utvecklingen i framtiden.</textBlock>
    <textBlock id="i-8888806d055e3285">Det gäller i första hand arbetssituationen. Till</textBlock>
    <textBlock id="i-1594886f4e398d21">Charlotte Cederschiöld vill jag säga att AD ju skall behandla tvistemål inom arbetsrätten och inte straffrättsliga ärenden. Om det handlar om straffrätt skall det ju behandlas i annan ordning.</textBlock>
  </contentBlock>
  <contentBlock page="0" id="i-334b01c40308123d">
    <textBlock id="i-51c6379d93be6b85">Herr talman! Med detta vill jag yrka bifall till hemställan i betänkande AU8 i dess helhet, och avslag på reservationerna.</textBlock>
  </contentBlock>
  <contentBlock page="0" id="i-597bbf7e5684788f">
    <textBlock id="i-624ef459d7c9304b">Anf. 35  CHARLOTTE CEDERSCHIÖLD</textBlock>
    <textBlock id="i-07ae09297e09b9e2">(m) replik:</textBlock>
  </contentBlock>
  <contentBlock page="0" id="i-e1f09e8c66841f6e">
    <textBlock id="i-fafba846fd95acf2">Herr talman! Skillnaderna i grundtänkandet mellan</textBlock>
    <textBlock id="i-1754090eb4a8e712">Marianne Andersson och mig är kanske inte så stora. Det är särskilt glädjande att Marianne</textBlock>
    <textBlock id="i-876ebfc5fb6cdc05">Andersson håller med om att AD inte skall syssla med straffrättsliga bedömningar. Det finns exempel: I AD 1991/76 gjorde man en bedömning om en polis hade begått grov misshandel. AD</textBlock>
    <textBlock id="i-e21ba46bed5655e5">överprövade hovrättens lagakraftvunna dom och framförde en ny dom. I AD 1992/82 underkändes hovrättens tidigare dom. I AD 1992/91</textBlock>
    <textBlock id="i-7d731b2999ea046c">överprövade man hovrättens dom, men kom till samma domslut.</textBlock>
  </contentBlock>
  <contentBlock page="0" id="i-0a7f19cbd5c855d1">
    <textBlock id="i-13d080ee56711dbd">Även om frågeställningar av den här typen i ett annat led har en arbetsrättslig anknytning, bör den straffrättsliga delen inte ligga hos AD. På den punkten tycks vi vara ense. Det kanske finns behov av en viss översyn.</textBlock>
  </contentBlock>
  <contentBlock page="0" id="i-7482614ad9560983">
    <textBlock id="i-88681f0e4716c969">Det är ju inte heller bra när oorganiserade eller mindre självständiga organisationer döms i en domstol där huvudorganisationerna finns med som dömande part trots att det råder klar motsatsställning. Enligt juridiska institutionen i</textBlock>
    <textBlock id="i-32b3113c0a78b080">Stockholm förekommer det sådana situationer i</textBlock>
    <textBlock id="i-2097b53bc5e56dd6">Arbetsdomstolen. Det är naturligtvis inte bra för rättssäkerheten.</textBlock>
  </contentBlock>
  <contentBlock page="0" id="i-1dfca8b029a1e18d">
    <textBlock id="i-98e3a75d0430b0ec">Personligen är jag ganska övertygad om att det är en tidsfråga innan dessa rättsliga brister i vårt system kommer att uppmärksammas så att det uppstår ett tryck för justering.</textBlock>
  </contentBlock>
  <contentBlock page="0" id="i-d10aeb971d43041c">
    <textBlock id="i-fe141592e0c24f15">Anf. 36  MARIANNE ANDERSSON (c):</textBlock>
  </contentBlock>
  <contentBlock page="0" id="i-9bc4eed25792f9d0">
    <textBlock id="i-c2a4c398234db009">Herr talman! Utan att ha fullständig kunskap om dessa mål vill jag säga att jag är ganska övertygad om att det var det arbetsrättsliga innehållet som man bedömde. De kan ju också innehålla delar som är straffrättsliga och som man bedömde i AD.</textBlock>
  </contentBlock>
  <contentBlock page="0" id="i-4052f9d7b670ab38">
    <textBlock id="i-1334b0211f3763f1">I Arbetsdomstolen har man ju ändå en kompetens inom det komplicerade område som arbetsrätten är. Den är ju till för att främja en enhetlig rättstillämpning inom det arbetsrättsliga området.</textBlock>
    <textBlock id="i-b040d6770f1cc57f">Det förutsätter jag innebär att också den enskildes rätt skall kunna hävdas.</textBlock>
  </contentBlock>
  <contentBlock page="0" id="i-b09a96dfed02ced1">
    <textBlock id="i-8c23f0b6afe7bee4">Anf. 37  CHARLOTTE CEDERSCHIÖLD</textBlock>
    <textBlock id="i-c07dee528f485886">(m):</textBlock>
  </contentBlock>
  <contentBlock page="0" id="i-a06e9f34f844bf60">
    <textBlock id="i-f03e0edb1c088877">Herr talman! Enligt den information jag har fått var det inte det arbetsrättsliga utan det straffrättsliga innehållet som bedömdes. Det hade sedan i och för sig bäring inom arbetsrätten, men man gjorde en straffrättslig bedömning. Vi är tydligen ense om att sådana inte skall göras.</textBlock>
  </contentBlock>
  <contentBlock page="0" id="i-c4494454f0ea08de">
    <textBlock id="i-bb13acdc24ac215f">Den politiska inställningen på den här punkten är vi tydligen helt ense om. Det gäller då bara att se till att det blir ett absolut klarläggande. Om det är så att jag har rätt -- vilket jag enligt uppgift har --</textBlock>
    <textBlock id="i-d3636b6e3f5257ec">innebär det att vi är ense om att här bör ske en ändring.</textBlock>
  </contentBlock>
  <contentBlock page="0" id="i-bcef15820890e910">
    <textBlock id="i-d83a18924cc62ebf">Anf. 38  MARIANNE ANDERSSON (c):</textBlock>
  </contentBlock>
  <contentBlock page="0" id="i-b58b0c92614fd01f">
    <textBlock id="i-cbe66476a41ba6bc">Herr talman! Det är svårt att tala om domar. Det kan vi nog inte göra här. Jag känner, som sagt, inte till detta. Om det är på det sätt som Charlotte</textBlock>
    <textBlock id="i-69c53f4a1dffc398">Cederschiöld säger skall förhållandena naturligtvis ses över. Jag har inte anledning att påstå vare sig det ena eller det andra eftersom jag inte har tillräckliga kunskaper i frågan.</textBlock>
  </contentBlock>
  <contentBlock page="0" id="i-c146171755abc92c">
    <textBlock id="i-6d2e5abdfab44070">Överläggningen var härmed avslutad.</textBlock>
  </contentBlock>
  <contentBlock page="0" id="i-ae071d8e397774e2">
    <textBlock id="i-08efc580dba2901c">(Beslut fattades efter 9 §.)</textBlock>
  </contentBlock>
  <contentBlock page="0" id="i-be4f41dcce3755a5">
    <textBlock id="i-f580ad11000f9580">7 §  Statliga arbetsgivarfrågor</textBlock>
  </contentBlock>
  <contentBlock page="0" id="i-a443d40c3f88dc27">
    <textBlock id="i-a460fa57ba9ef9ef">Föredrogs</textBlock>
  </contentBlock>
  <contentBlock page="0" id="i-f19c32a9c5fc0af8">
    <textBlock id="i-d09863bb39f01a52">arbetsmarknadsutskottets betänkande</textBlock>
  </contentBlock>
  <contentBlock page="0" id="i-cbb6430eb55c65e3">
    <textBlock id="i-cb5879ef083f61cc">1992/93:AU10 Statliga arbetsgivarfrågor (prop.</textBlock>
    <textBlock id="i-5209278c8f533a98">1992/93:100 delvis).</textBlock>
  </contentBlock>
  <contentBlock page="0" id="i-85fa6d2c5f2938de">
    <textBlock id="i-f8a61c4ebd68c927">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-bf2e9ab5b6c7337e">
    <textBlock id="i-de384d9dbe21acfb">(Beslut fattades efter 9 §.)</textBlock>
  </contentBlock>
  <contentBlock page="0" id="i-ed0b96a685428a5d">
    <textBlock id="i-af012bea2db51c5d">8 §  Ett program för reparation, om- och tillbyggnad av bostäder m.m.</textBlock>
  </contentBlock>
  <contentBlock page="0" id="i-3f78eb4103075b25">
    <textBlock id="i-9ffc2eb6ea34ca32">Föredrogs</textBlock>
  </contentBlock>
  <contentBlock page="0" id="i-fc0100905da6e802">
    <textBlock id="i-f1751e6ffe3738e9">bostadsutskottets betänkande</textBlock>
  </contentBlock>
  <contentBlock page="0" id="i-b73bec8d5251af71">
    <textBlock id="i-f61713b71087735e">1992/93:BoU10 Ett program för reparation, omoch tillbyggnad av bostäder m.m. (prop.</textBlock>
    <textBlock id="i-54cb908b42c2d009">1992/93:100 delvis).</textBlock>
  </contentBlock>
  <contentBlock page="0" id="i-2cb80cc89669d4a6">
    <textBlock id="i-77fd2cdf32bc08a1">Anf. 39  EVA ZETTERBERG (v):</textBlock>
  </contentBlock>
  <contentBlock page="0" id="i-1014d02a290b94d8">
    <textBlock id="i-93cbf574571cc900">Herr talman! Jag skall villigt tillstå att jag blir litet brydd eftersom jag hade förväntat mig att höra flera intressanta inlägg från representanter från andra partier, och komma med synpunkter på dem. Men jag får väl återkomma när de har framfört sina egna förslag.</textBlock>
  </contentBlock>
  <contentBlock page="0" id="i-ac74e950ef23148a">
    <textBlock id="i-2f8b0258ae10ae8f">Herr talman! Jag vill gärna först tala om att jag tycker att det är väldigt bra att vi har fått fram det här betänkandet och att vi i dag skall kunna fatta beslut om ROT-program. Vi är många som har väntat länge på det. Det är, kan man lugnt säga, inte en dag för tidigt att vi fattar beslut i frågan.</textBlock>
  </contentBlock>
  <contentBlock page="0" id="i-daea4c53e7fba486">
    <textBlock id="i-c818b8c96314e381">Det jag som representant för Vänsterpartiet vill anföra är att det trots allt är otillräckligt med det antal jobb som diskuterats och som de här programmen skall medföra. Många betvivlar alltså att åtgärderna ger så många tusen jobb inom byggsektorn och andra sektorer som det talats om.</textBlock>
  </contentBlock>
  <contentBlock page="0" id="i-7f4f4af59548928f">
    <textBlock id="i-fc24c029840bf823">Jag tror att det blir nödvändigt att relativt snart komma med ytterligare ROT-program.</textBlock>
  </contentBlock>
  <contentBlock page="0" id="i-3d1e9c96e688140b">
    <textBlock id="i-753e993400a53efb">Vidare vill jag för Vänsterpartiets del hänvisa till våra motioner. Beklagligtvis har man avstyrkt vad vi tror är bra förslag, som innebär att ytterligare jobb skulle skapas inom byggsektorn. Det handlar dessutom om jobb som behövs och som skulle medföra en bättre boende- eller arbetsmiljö för många människor.</textBlock>
  </contentBlock>
  <contentBlock page="0" id="i-16995fbf992c8ac4">
    <textBlock id="i-e0ce1ad28970b397">Jag tänker t.ex. på det faktum att majoriteten avstyrkt förslaget om införandet av ROT-bidrag vad gäller vatten och avlopp. Jag beklagar att det blev ett nej. Vidare tänker jag på något som man kan uppfatta som en detalj, nämligen vårt förslag om att åtgärder beträffande fönster skall ingå i</textBlock>
    <textBlock id="i-747dd1cfadd0042e">ROT-programmen.</textBlock>
  </contentBlock>
  <contentBlock page="0" id="i-b6e67030939cf1cd">
    <textBlock id="i-f813a231277b9fcd">Dessutom tror vi i fråga om det majoritetsbeslut som kommer att fattas vad gäller skatteområdet och som gör det möjligt för de enskilda hushållen att göra avdrag på skatten för reparationer att det är fel sätt att ta upp de här frågorna. Vi i</textBlock>
    <textBlock id="i-591d436d76d9dd66">Vänsterpartiet tycker att det vore betydligt bättre med ett bidragssystem. Därigenom minskas möjligheterna till fusk på området.</textBlock>
  </contentBlock>
  <contentBlock page="0" id="i-ca8937c364fcf419">
    <textBlock id="i-6e3bd6ec7b695940">Beträffande vårt förslag om fönster kan man nog undra hur det med ett system, som innebär avdrag på den egna skatten, skall gå att undvika att avdrag görs för tätning och användning av isolerbara fönster. Vad är det som säger att avdraget inte nyttjas just på nämnda vis?</textBlock>
  </contentBlock>
  <contentBlock page="0" id="i-ef11d66dd77aae98">
    <textBlock id="i-2bc42c4f72358e1a">En hel del invändningar kan alltså göras på det här området. Vi i Vänsterpartiet har därför lagt fram förslag som vi tror skulle innebära att ytterligare jobb kunde skapas. Men det väsentliga i dag är att vi fattar beslut om ROT-programmen och att vi därefter skyndar vidare för att skapa ytterligare jobb. Det gäller då åtgärder som behövs för att förbättra bostäderna och bostadskvaliteten i nedslitna bostadsområden samt åtgärder som är nödvändiga på det kommunala området vad gäller skolor och sjukhus.</textBlock>
  </contentBlock>
  <contentBlock page="0" id="i-de56394a84e21f82">
    <textBlock id="i-7027a7930129d442">Anf. 40  AGNE HANSSON (c):</textBlock>
  </contentBlock>
  <contentBlock page="0" id="i-2044ac8e28acd9ab">
    <textBlock id="i-cd47301a2e566098">Herr talman! Jag ber om ursäkt för att jag kom sent till kammaren. Jag litade, som jag ofta gör, på vice ordföranden i utskottet. Men den här gången gick det inte riktigt bra i det avseendet.</textBlock>
  </contentBlock>
  <contentBlock page="0" id="i-e529b8f130d0813a">
    <textBlock id="i-af0a8af5fb1f150f">Vad vi nu har att behandla är ett program för reparation, ombyggnad och underhåll av bostäder och vissa lokaler. Det är resultatet av en överenskommelse mellan regeringspartierna och</textBlock>
    <textBlock id="i-5a1e2f37c03b08dc">Socialdemokraterna. Det är tillfredsställande att överenskommelsen kunde komma till stånd.</textBlock>
    <textBlock id="i-3272944bffa029bb">Åtgärderna är angelägna från sysselsättningssynpunkt. De är också viktiga från boendemiljösynpunkt och för att behålla och förbättra kvaliteten i vårt bostadsbestånd.</textBlock>
  </contentBlock>
  <contentBlock page="0" id="i-f70184e3786ffeae">
    <textBlock id="i-d6c9e176b23af84d">Genom uppgörelsen kan meningsfulla jobb skapas samtidigt som bostäder och kommunala lokaler kan rustas upp. För bostadssektorn innebär det en satsning på 1,8 miljarder som ger 20 000--25 000</textBlock>
    <textBlock id="i-a4c6ec012b6b6c7e">jobb. Totalt innebär uppgörelsen att ca 30 000 jobb kan komma till stånd. Därmed kan ytterligare ca</textBlock>
    <textBlock id="i-b4e92c6426c53459">5 000 lägenheter och 10 000 ålderdomshem och servicehus byggas om med förmånliga regler. En tillfällig avdragsrätt för reparationer av villor, bostadsrättshus och hyreshus införs. Ett angeläget centerkrav tillgodoses därmed.</textBlock>
  </contentBlock>
  <contentBlock page="0" id="i-71306527847ea9bb">
    <textBlock id="i-2784cb9c1ddf8003">Avdragsrätten har en stor sysselsättningspotential i sig. Om 200 000 villaägare och andra fastighetsägare maximalt utnyttjar denna möjlighet till att fördjupa miljöambitionerna i fråga om deras bostäder, innebär det bygginvesteringar för totalt</textBlock>
    <textBlock id="i-dc67f1ffaadabb53">12--15 miljarder kronor. Samtidigt får framför allt många småföretagare sysselsättning.</textBlock>
  </contentBlock>
  <contentBlock page="0" id="i-ba0674021e23d047">
    <textBlock id="i-91f06c861c7c70c2">Åtgärdsprogrammet har en spridning över hela byggsektorn som gör att en onödig utslagning av produktionskapacitet kan undvikas. Åtgärderna är inriktade så att projekt snabbt kan komma i gång som är spridda över hela landet och som inte behöver hindras av problemen på kreditmarknaden.</textBlock>
  </contentBlock>
  <contentBlock page="0" id="i-1d772c333f07f673">
    <textBlock id="i-6e5b3b3596256631">Bakom förslagen till åtgärder, med undantag av en detalj, står ett enigt bostadsutskott. En av anledningarna är att förhandlingarna har haft förankring i bostadsutskottet. Jag vill gärna passa på att säga att vice ordföranden Oskar Lindkvists medverkan på ett mycket positivt sätt har bidragit till att förhandlingarna präglats av en konstruktiv anda, som i sin tur i hög grad bidragit till att det över huvud taget blev ett resultat.</textBlock>
  </contentBlock>
  <contentBlock page="0" id="i-4611acb1d0cd256d">
    <textBlock id="i-9b3fce75b358b3e8">Uppgörelsen om sysselsättningsstimulanser inom bygg- och bostadssektorn står ännu litet naken och ensam i ljuset av den debatt som förts under den senaste veckan om övriga förslag i regeringens budgetproposition om ekonomi och sysselsättning.</textBlock>
    <textBlock id="i-3b0ba3c7c70ba678">ROT-uppgörelsen borde tjäna som förebild för fler breda lösningar som är nödvändiga för att klara de problem som vi har att tackla i det här huset. Ingen bör undandra sig ansvar i det sammanhanget.</textBlock>
  </contentBlock>
  <contentBlock page="0" id="i-cf6ba8990dd1ed2f">
    <textBlock id="i-214925c6df27e9b3">I bostadsutskottet var vi eniga om att gå vidare med detaljutformningen, trots förra veckans turbulens i samband med riksdagens behandling av finansutskottets betänkande om riktlinjerna för den ekonomiska politiken. Därigenom är det nu möjligt att få till stånd dessa angelägna åtgärder inom bostadssektorn utan onödig tidsutdräkt. Det är till fördel för de arbetslösa och för de boende.</textBlock>
    <textBlock id="i-eb4b26d44c314ff5">Även från den synpunkten kan det finnas anledning att dra en parallell med vad som i övrigt sker just nu.</textBlock>
  </contentBlock>
  <contentBlock page="0" id="i-75dd7525d7e618c6">
    <textBlock id="i-c9a351df244bb4aa">Herr talman! Åtgärderna i programmet är motiverade främst av sysselsättningsskäl.</textBlock>
    <textBlock id="i-d82e0034ddc3119d">Nedgången i sysselsättningen är inte minst markerad inom byggsektorn. Nedgången är känd och har flera orsaker. Det finns ingen anledning att upprepa det. Men åtgärderna har också ett bostadspolitiskt syfte, som bostadsutskottet sett det hela, och det har också bidragit till utformningen av åtgärderna i vissa delar. Det är därför som t.ex.</textBlock>
    <textBlock id="i-d4bce47c81ec95d8">avdragsrätten för underhålls- och reparationsåtgärder förbehålls permanentboende fastigheter, medan fritidshusen har undantagits.</textBlock>
  </contentBlock>
  <contentBlock page="0" id="i-dfaa6c122920d9f5">
    <textBlock id="i-cf6947fc8edb454a">Inriktningen av åtgärderna är också anpassad till den svåra statsbudgetsituationen men också till svårigheterna att få lån på kreditmarknaden med risk för att åtgärderna på grund därav skulle kunna stoppas upp. Direktstimulanser har valts framför en belastning av statsbudgeten med kostnader för räntebidrag under flera år framåt. Därför har insatserna för ombyggnad av äldrebostäder, som i praktiken är ett bevarande av 1992 års ombyggnadsregler, räknats om till ett direkt investeringsstöd. 10 % av bidragsunderlaget har utskottet ansett vara en lämplig avvägning för att nå den stimulanseffekt som önskas.</textBlock>
  </contentBlock>
  <contentBlock page="0" id="i-83dc7b7dbdc1c0f6">
    <textBlock id="i-f92042b8c9423681">Avdragsrätten innebär att åtgärden får effekt nu, medan finansieringen kommer senare när konjunkturen har vänt.</textBlock>
  </contentBlock>
  <contentBlock page="0" id="i-04088182e467be2e">
    <textBlock id="i-484f26fbb12de6f7">Herr talman! Jag yrkar bifall till hemställan i bostadsutskottets betänkande nr 10 i dess helhet.</textBlock>
  </contentBlock>
  <contentBlock page="0" id="i-bc47fe1ca2090dfb">
    <textBlock id="i-70be81b6407d0d4e">Anf. 41  OSKAR LINDKVIST (s):</textBlock>
  </contentBlock>
  <contentBlock page="0" id="i-40ccdf782668f063">
    <textBlock id="i-e75fe426ed7b79a8">Herr talman! Även jag ber om ursäkt för att ha missat det första inlägget. Men jag skulle ändå inte ha utnyttjat mina 15 minuter. I bostadsutskottet råder ju, som Agne Hansson sade, en mycket stor samstämmighet om ROT-programmet.</textBlock>
  </contentBlock>
  <contentBlock page="0" id="i-9e0724e6eb155b15">
    <textBlock id="i-ea7bea3130b6780b">Till bostadsutskottets ordförande vill jag säga att jag uppskattar det han sade om mig. Men faktum är att Agne Hansson i de samtal som har ägt rum mellan Socialdemokraterna och regeringspartiet spelat en mycket framstående och konstruktiv roll.</textBlock>
  </contentBlock>
  <contentBlock page="0" id="i-55844ef29e5f58cf">
    <textBlock id="i-271598224467d865">Det är ingen nyhet för Sverige att vi har ROT-</textBlock>
    <textBlock id="i-2f5a0b5243a0351b">program. Det har den socialdemokratiska regeringen vid olika tillfällen lanserat och det har spelat en utomordentligt stor roll när det gäller att slå vakt om sysselsättningen på bostadsmarknaden.</textBlock>
    <textBlock id="i-4dce61429b354eb7">ROT-programmet kommer nu också i arbetslöshetens Sverige. Som alla känner till finns det ett samband mellan arbetsmarknaden och bostadsmarknaden. Om det finns jobb frågar folk efter bostäder, om det råder arbetslöshet har man varken råd eller förutsättningar att efterfråga lägenheter på bostadsmarknaden. Då har man det läge som nu har uppstått i Sverige, nämligen att vi har en bostadsmarknad som inte längre fungerar på det sätt som vi i Sverige är vana vid.</textBlock>
  </contentBlock>
  <contentBlock page="0" id="i-f5bcc7474f1bf22c">
    <textBlock id="i-dd5e72beb4bb4be1">Något som är ännu värre är resultatet av en undersökning. Nyligen har det bland 160</textBlock>
    <textBlock id="i-237f31928052cb39">byggföretag i Sverige gjorts en enkät. Det har frågats om hur man i dessa byggföretag ser på framtiden när det gäller bostadsbyggandet och byggande över huvud taget. Svaret från de 160</textBlock>
    <textBlock id="i-487efc406ed2cfc3">företagen är samfällt. Man svarar att 1993 blir på bostadsområdet ett dåligt år, och 1994 blir ett uselt år. I det perspektivet skall man se ROT-</textBlock>
    <textBlock id="i-0d6905d1e9d53048">programmet, som Agne Hansson var vänlig nog att presentera. ROT-programmet gäller för 1993 och</textBlock>
    <textBlock id="i-3f8e5bf0de47d666">1994.</textBlock>
  </contentBlock>
  <contentBlock page="0" id="i-dfd8827fe55e77b4">
    <textBlock id="i-deddf41f9cee04ae">Agne Hansson sade också att det råder stor samstämmighet i utskottet. Men det finns en punkt där vi bl.a. skiljer oss i våra uppfattningar, nämligen när det gäller bidragen för vissa underhållsåtgärder. Majoriteten har bestämt sig för ett avdrag gentemot fastighetsskatten. Vi inom socialdemokatin tycker att det är en byråkratisering, en inbyggd fördröjningseffekt, framför allt för fastighetsägare med låga taxeringsvärden på sina fastigheter. Dessa fastighetsägare får vänta i flera år på bidragseffekten av sin ombyggnad och sitt underhåll.</textBlock>
  </contentBlock>
  <contentBlock page="0" id="i-80a62aee5baccd77">
    <textBlock id="i-0ea14f6768b9d2a5">Det här är en fråga explicit för skatteutskottet. I</textBlock>
    <textBlock id="i-3e3f6275e6de90a9">bostadsutskottets betänkande har</textBlock>
    <textBlock id="i-fbb52546e34112a8">Socialdemokraterna i ett särskilt yttrande sagt att det finns något i det här sammanhanget som är bra, nämligen det stöd som skall utgå som ett direkt bidrag till verksamheten. Man får då pengarna snabbt. De som inte kan vänta på att kvitta gentemot fastighetsskatten behöver inte ängslas över ekonomin utan kan ganska omgående, när de uppfyller övriga krav, också få ut den ersättning som de är berättigade till.</textBlock>
  </contentBlock>
  <contentBlock page="0" id="i-e22b667f54ffcba1">
    <textBlock id="i-329879272d6c96c4">Socialdemokraterna har också en reservation till betänkandet när det gäller hyreshöjningar vid ombyggnad. Vi uttalar våra farhågor för att det på sina håll blir mycket kraftiga hyreshöjningar, ofta så kraftiga att de inte kan bäras av de boende. Nu återkommer vi i ett senare betänkande till dessa frågor. Visserligen har vi skrivit en reservation, men jag kommer inte att begära bifall till den reservationen, eftersom ärendet återkommer i ett senare sammanhang.</textBlock>
  </contentBlock>
  <contentBlock page="0" id="i-1d53f391048d0430">
    <textBlock id="i-ca13037a9542b8ff">Slutligen vill jag säga att jag självfallet är mycket nöjd med det ROT-program som nu presenteras för kammaren. Jag konstaterar att regeringen på flera punkter gett vika, och jag konstaterar att ett flertal socialdemokratiska motioner har bifallits i den här uppgörelsen. Jag konstaterar även att det går att göra överenskommelser när man är sams om att lägga tyngden i svensk bostadspolitik i mitten.</textBlock>
  </contentBlock>
  <contentBlock page="0" id="i-f4e6818445522f3f">
    <textBlock id="i-6494c839c8522d48">Redan i morgon är det möjligt att sätta i gång de här arbetena. Precis som Agne Hansson sade kommer det att innebära över 30 000</textBlock>
    <textBlock id="i-57cd835270291921">sysselsättningseffekter, vilket är alldeles utmärkt.</textBlock>
    <textBlock id="i-673baa025f549f71">Men vi skall inte inbilla oss att det, som det ser ut nu, kommer att räcka. Därför kommer vi inom socialdemokratin att arbeta vidare på både att förbättra det regulära bostadsbyggandet och att ha ett bra ROT-program i reserv efter 1994.</textBlock>
  </contentBlock>
  <contentBlock page="0" id="i-2ba0d0054fadc41f">
    <textBlock id="i-6041fe388d599755">Anf. 42  AGNE HANSSON (c) replik:</textBlock>
  </contentBlock>
  <contentBlock page="0" id="i-2af0da66f0ffbf82">
    <textBlock id="i-9886bd270ff1d71c">Herr talman! Vi har i stort sett kommit fram till en samstämmig uppfattning, vilket framgår av debatten här. Låt mig bara kommentera det som</textBlock>
    <textBlock id="i-00a909de3cb04009">Oskar Lindkvist säger när det gäller den detalj som vi inte är riktigt ense om, nämligen avdragsrätt eller direktbidrag. Jag hoppas att den diskussion om detaljerna som främst skall föras i skatteutskottet --</textBlock>
    <textBlock id="i-b95c01f022380723">jag hoppas att diskussionen förs snabbt för att nå ett snabbt resultat -- kan leda till att man även på den punkten kan komma sams.</textBlock>
  </contentBlock>
  <contentBlock page="0" id="i-a7ddf512f4601e58">
    <textBlock id="i-03250472d6f6f980">Avdragsrätten har valts framför ett direktbidrag därför att den appelerar till ett känt begrepp som gör att åtgärderna snabbare blir effektiva.</textBlock>
    <textBlock id="i-46a86e1885cb7584">Avdragsrätten blir också bättre konjunkturanpassad om åtgärderna kan genomföras nu. Sysselsättningen stärks medan finansieringen kommer senare, när konjunkturen har vänt. Avdragsrätt framför ett direkt bidrag kräver inte en ny administration, som kanske ger ökade kostnader, utan det system som vi har i skattesystemet kan användas. I utskottet har vi preciserat oss när det gäller bidragets minimigräns på 2 000 kr. Bidraget bör knytas till fastigheten, inte till lägenheten, vilket medför att sysselsättningseffekten blir större. På den punkten råder ingen delad mening.</textBlock>
  </contentBlock>
  <contentBlock page="0" id="i-758b6232671cdec5">
    <textBlock id="i-0099520e3ed183f2">I skatteutskottet diskuterar man nu avdragsrätten mot fastighetsskatten som en ren teknisk avräkning mot den statliga totala fastighetsskatten. För den enskilde skulle det i praktiken innebära ren skattereduktion. Det finns då också möjligheter till att begära jämkning i skatteuttaget.</textBlock>
    <textBlock id="i-31c7b8caafa9514a">Samstämmigheten mellan bidrag och avdrag blir då väldigt liten. Jag hoppas att det blir möjligt att snabbt få fram dessa åtgärder. För en gångs skull har regeringen verkligen visat sig vara snabb. I min hand har jag det första utkastet till författning, så åtgärderna kan igångsättas.</textBlock>
  </contentBlock>
  <contentBlock page="0" id="i-c9acb71d078da1d1">
    <textBlock id="i-905ec2ac784e3702">Socialdemokraternas andra reservation som inte direkt berör uppgörelsen finns det ingen anledning att kommentera, efter Oskar Lindkvist inte har yrkat bifall till densamma.</textBlock>
  </contentBlock>
  <contentBlock page="0" id="i-4a423ada7a48eb96">
    <textBlock id="i-2b87d28f9e2cd2f8">Anf. 43  OSKAR LINDKVIST (s) replik:</textBlock>
  </contentBlock>
  <contentBlock page="0" id="i-3dad03bfa808e0b0">
    <textBlock id="i-52670c4587ea5476">Herr talman! Majoriteten som Agne Hansson företräder när det gäller avdragsrätten har inte sett det fina i att de som bygger om och som skall få stöd till det får pengarna ganska snabbt. Jag tror inte att alla har ekonomi att ligga ute med upp till 10 000 kr.</textBlock>
    <textBlock id="i-57659b0d31406ec5">Många har ekonomi till det och kommer att utnyttja avdragsrätten, men åtskilliga människor --</textBlock>
    <textBlock id="i-12fb103db7d442b8">kanske de i glesbygden där man ofta har ganska små taxeringsvärden på sina fastigheter -- kommer säkerligen att få vänta i åratal på att få ut de pengar som de är berättigade till.</textBlock>
  </contentBlock>
  <contentBlock page="0" id="i-311541580fa67560">
    <textBlock id="i-37cad8ca1ac902c2">Vi har därför lagt fram förslag om ett direkt bidrag.</textBlock>
    <textBlock id="i-12128487a6987ac4">Jag tror att de flesta människor anser att det är ganska rimligt att en sådan möjlighet finns.</textBlock>
    <textBlock id="i-b433506b76442af9">Uppriktigt talat vet jag inte det riktiga skälet till att avdragseffekten fått ett så starkt fäste hos majoriteten i bostadsutskottet. Nu utgår jag ifrån att skatteutskottet måhända gör en annan bedömning i den här frågan än bostadsutskottet.</textBlock>
  </contentBlock>
  <contentBlock page="0" id="i-f2c3bd39b9de6938">
    <textBlock id="i-ace9bd183a160ddc">Sedan konstaterar jag att Agne Hansson sade att regeringen för en gångs skull har handlat snabbt och nu tagit fram en handling --åtgärder kan omedelbart sättas in och få effekt på avdragsfrågorna. Ja, det kanske är bra, men jag tror att man skall vänta på skatteutskottet. Jag förväntar mig att skatteutskottet mobiliserar en klokskap som kan komma till användning just i den här frågan. Då slipper regeringen ha bekymmer för sitt redan utfärdade dekret om avdragsrätten.</textBlock>
  </contentBlock>
  <contentBlock page="0" id="i-cc13dcd0a8c659f2">
    <textBlock id="i-00e7c6b73e01667f">Anf. 44  AGNE HANSSON (c) replik:</textBlock>
  </contentBlock>
  <contentBlock page="0" id="i-f824d4dc40b4bb96">
    <textBlock id="i-c79db5e810ce8b37">Herr talman! Oskar Lindkvist missförstod mig. När jag pratade om förordningen gällde det åtgärderna i det betänkande som vi nu skall anta. Avdragsrätten skall naturligtvis behandlas vidare -- först i skatteutskottet -- och i den delen finns det självfallet icke något förslag till förordning. Jag hoppas att den handläggningen i skatteutskottet för det första skall ske snabbt, för det andra skall resultera i samstämmighet, för att helheten skall komma fram så snabbt som möjligt.</textBlock>
  </contentBlock>
  <contentBlock page="0" id="i-bbb2d1e165a6ec05">
    <textBlock id="i-50e01102021179f2">Om man skulle hamna på en linje som innebär att det kan göras en teknisk avräkning och avdrag direkt i deklarationen, med möjlighet att snabbt begära skattejämkning, är det givet att tiden för samstämmighet, från det att åtgärden genomförs till dess att pengarna betalas tillbaka i form av skattereduktion, blir väldigt kort. Därmed minskar skillnaden mellan bidrag och avdrag.</textBlock>
  </contentBlock>
  <contentBlock page="0" id="i-c665a90c0305fcf5">
    <textBlock id="i-2c2ecdde2f66a2c9">Anf. 45  EVA ZETTERBERG (v) replik:</textBlock>
  </contentBlock>
  <contentBlock page="0" id="i-4570cf1462cd3e24">
    <textBlock id="i-fd2b8c369d0b5297">Herr talman! I mitt första inlägg talade jag om att</textBlock>
    <textBlock id="i-576feebf07a50373">Vänsterpartiet stod bakom detta betänkande, och jag vill yrka bifall till utskottets hemställan. Jag vill understryka hur viktigt det är att vi fattar beslut i dag och kan gå vidare. Det är däremot helt klart att regeringen har varit senfärdig.</textBlock>
  </contentBlock>
  <contentBlock page="0" id="i-a7daac465e4f98a0">
    <textBlock id="i-9fa3a3bb964fa166">Jag glömde att säga att vi i Vänsterpartiet instämmer i reservationen från</textBlock>
    <textBlock id="i-abe3382a36693b81">Socialdemokraterna vad gäller politiken på bostadsområdet och i fråga om att ROT-</textBlock>
    <textBlock id="i-feeb55cec964de11">programmet inte får leda till avsevärda hyreshöjningar. Det är en mycket viktig punkt. Det gäller att det ROT-program som nu sätts i gång inte får gå till lyxsaneringar eller till ombyggnader som inte är motiverade. Det har tidigare hänt att det har gjorts ombyggnader som inte varit nödvändiga, som lett till avsevärda hyreshöjningar och som definitivt inte varit bra för dem som bor i husen.</textBlock>
  </contentBlock>
  <contentBlock page="0" id="i-e622608a4eb42414">
    <textBlock id="i-951e9d0e260f45a9">Vad jag saknar i ROT-programmet och som jag vill att Oskar Lindkvist kommenterar är frågan om vatten och avlopp. Vi har diskuterat det förut, och det är viktigt för Vänsterpartiet. Varför finns inte detta med i den här uppgörelsen? Jag ställde samma fråga till Agne Hansson men fick inte något svar.</textBlock>
    <textBlock id="i-fc96197611627773">Jag hoppas att Oskar Lindkvist har ett svar. Min förhoppning är att detta kommer med i nästa ROT-</textBlock>
    <textBlock id="i-d83d552bcfe25153">program. Har jag tolkat Socialdemokraterna rätt på den punkten?</textBlock>
  </contentBlock>
  <contentBlock page="0" id="i-a51fe505deb90e83">
    <textBlock id="i-2e0cc76eb2d45f91">Anf. 46  OSKAR LINDKVIST (s) replik:</textBlock>
  </contentBlock>
  <contentBlock page="0" id="i-746c1b2438b42f4e">
    <textBlock id="i-dd1c716404163f8d">Herr talman! Jag kan nog inte ge ett svar som Eva</textBlock>
    <textBlock id="i-4eb668838092181e">Zetterberg blir nöjd med. Det är nämligen så att frågan om kommunalt vatten och avlopp i ett ROT-</textBlock>
    <textBlock id="i-a29bc510d13f4ef5">program har diskuterats i åtskilliga år i bostadsutskottet. Det har framför allt varit Centern som har varit pådrivande för att få ett sådant ROT-</textBlock>
    <textBlock id="i-c21533d45004746d">program. Vi har funnit att detta skulle ge ganska små sysselsättningsmässiga effekter, då det inte har särskilt stor omfattning. De uppgifterna har vi hämtat från Kommunförbundet, som har hanterat frågan i en särskild artikel.</textBlock>
  </contentBlock>
  <contentBlock page="0" id="i-78bc7d16dd14818d">
    <textBlock id="i-3fcc023674be3e72">Eftersom det inte ger några särskilda sysselsättningseffekter och dessutom i princip är en kommunal fråga, har vi i bostadsutskottet varit ganska reserverade i fråga om att ge utrymme för vatten och avlopp i ROT-programmet.</textBlock>
  </contentBlock>
  <contentBlock page="0" id="i-54f4626f5ae7ca5d">
    <textBlock id="i-2a635708774285c7">Anf. 47  EVA ZETTERBERG (v) replik:</textBlock>
  </contentBlock>
  <contentBlock page="0" id="i-c77ca702c5a3a504">
    <textBlock id="i-e9cac59358927917">Herr talman! Det är möjligt att frågan har diskuterats länge i bostadsutskottet, men under den tid jag har varit med har vi inte fått några beräkningar av hur många jobb det skulle ge. Det finns därför anledning att ta fram aktuella siffror, när det nu gäller att skapa så många jobb som möjligt på områden som är viktiga.</textBlock>
  </contentBlock>
  <contentBlock page="0" id="i-1a4c91d544c1c109">
    <textBlock id="i-d0b6be8df9d02888">Även om vatten och avlopp är en kommunal fråga, finns det i uppgörelsen ROT-pengar som kan gå till skolor, sjukhus osv. Det är alltså inte så att man säger totalt nej till kommunala satsningar inom</textBlock>
    <textBlock id="i-0059946f0329c037">ROT-programmet. Därför borde detta kunna vara med. Vi får gå till förnyad prövning, se hur många jobb det kan ge och var det finns behov.</textBlock>
  </contentBlock>
  <contentBlock page="0" id="i-2f28ecd007f611a8">
    <textBlock id="i-ce9c1227676bb64c">Anf. 48  DAN ERIKSSON i Stockholm</textBlock>
    <textBlock id="i-da29b91668a1c1b1">(nyd):</textBlock>
  </contentBlock>
  <contentBlock page="0" id="i-903b1e4a0cce6d07">
    <textBlock id="i-6874d3d06840c744">Herr talman! Även jag får börja mitt anförande med att be om ursäkt. Det är frestande att skylla på ordföranden och vice ordföranden, men jag skall inte göra det. Sent skall syndaren vakna.</textBlock>
  </contentBlock>
  <contentBlock page="0" id="i-d4a9610c52daf2cc">
    <textBlock id="i-4e07263fd77591a8">Vi har hört hur fint det låter, och nu kommer Ny demokratis version.</textBlock>
  </contentBlock>
  <contentBlock page="0" id="i-8288b0ddb2605580">
    <textBlock id="i-34fac22d35ef1baf">Regeringens och riksdagens behandling av ROT-</textBlock>
    <textBlock id="i-c9c5568396218b90">satsningen, dvs. reparation, om-  och tillbyggnad, har gjort mig oerhört besviken. Vi har inte fått bästa möjliga lösning.</textBlock>
  </contentBlock>
  <contentBlock page="0" id="i-83bfbc18771bfe40">
    <textBlock id="i-da16b0710d55d03b">Redan hösten 1992 yttrade bostadsutskottet i sitt betänkande vikten av att åtgärder skulle vidtagas för att öka sysselsättningen inom olika delar av byggsektorn. Finansutskottet instämde sedermera i bostadsutskottets uppfattning och betonade dessutom att sysselsättningsskapande åtgärder inom byggsektorn borde kunna inriktas mot vissa upprustningsbehov inom den offentliga sektorn.</textBlock>
    <textBlock id="i-ad65b08d70e9d3c1">Riksdagen gav också, enhälligt, detta regeringen till känna.</textBlock>
  </contentBlock>
  <contentBlock page="0" id="i-a63db2c5d0b3aa8b">
    <textBlock id="i-2b9efdbf88754999">Regeringen hade nu bollen, men ingenting hände.</textBlock>
    <textBlock id="i-2eca32de2e39867e">Jo, i budgetpropositionen föreslog man ytterligare försämringar för ombyggnationer år 1995 och 1996.</textBlock>
    <textBlock id="i-f58c31bc52452a40">Dessa försämringar längre fram menade regeringen skulle stimulera till tidigareläggning av ROT-</textBlock>
    <textBlock id="i-cb70eb718c875ada">åtgärder. Detta var regeringens ROT-satsning!</textBlock>
  </contentBlock>
  <contentBlock page="0" id="i-a3df8ee846049513">
    <textBlock id="i-843c701273a90464">Jag har inte så lång erfarenhet av riksdagsarbete att åberopa, men jag tycker att det är anmärkningsvärt att regeringen har handlat så nonchalant mot en enhällig riksdag. Det är oförskämt! Om någon på departementet lyssnar på debatten vill jag säga: Fy skäms!</textBlock>
  </contentBlock>
  <contentBlock page="0" id="i-2e96389503a30bdd">
    <textBlock id="i-89386df138bc3439">Det finns mycket att säga om handläggningen. Jag hade förmånen -- eller vad man skall kalla det -- att följa ärendets behandling i både finans-  och bostadsutskottet. Man kan inte säga att det ena utskottet var bättre än det andra; det var lika hönsigt i båda.</textBlock>
  </contentBlock>
  <contentBlock page="0" id="i-6cdd6b6eda6ef2b0">
    <textBlock id="i-3043a8cb8dc5b534">Det som oroar mig mest är att vi står inför så stora problem, i kombination med den handlingsförlamning som ibland råder.</textBlock>
    <textBlock id="i-e1123c801b0b61fa">Behandlingen i utskotten av ROT-satsningen är snarlik den behandling som sker av statsbudgeten.</textBlock>
    <textBlock id="i-e8c9bbb48cb98c2a">Det gagnar definitivt inte Sverige. Folk tycker att det är mycket prestige i politiken. Trots det tror jag att man i allmänhet inte vet hur mycket prestige och revirtänkande som råder i verkligheten. Trots allt ser jag en strimma ljus där borta i tunneln, och jag hoppas att riksdag och regering tar sig i kragen.</textBlock>
  </contentBlock>
  <contentBlock page="0" id="i-f1602849ccb7f68c">
    <textBlock id="i-940700b1616ebc25">Vi kan titta på ROT-frågan. Där satt vi i minst fyra utskott samtidigt och skulle resonera och komma överens om olika bitar. När vi föreslog att man i stället skulle utse en grupp som förhandlade fram ett förslag möttes det med kalla handen. Detta kunde annars ha klubbats i de olika utskotten.</textBlock>
  </contentBlock>
  <contentBlock page="0" id="i-b4077867b56ecb28">
    <textBlock id="i-d87d9030d6364b3f">Tiden gick, och vi kom ingen vart. Det var t.o.m.</textBlock>
    <textBlock id="i-1ebd862407ed4626">en sammanträdesfri vecka. Arbetslösheten bara ökade. Till slut var det några få som gjorde upp, och man var så sent ute att det fick kallas till extra sammanträde i både finans- och bostadsutskottet.</textBlock>
    <textBlock id="i-f648935990410cab">Detta hade vi ingen aning om i förväg.</textBlock>
  </contentBlock>
  <contentBlock page="0" id="i-38d121c71afa24de">
    <textBlock id="i-62d248922568fc5b">Därför blev det som det blev. ROT-programmet har karaktären av ett utslängt plockepinn, som nu bostadsutskottet m.fl. utskott haft att reda ut. Här måste jag säga att jag är ganska besviken på</textBlock>
    <textBlock id="i-53a7ad26197b6660">Socialdemokraterna. Att regeringssidan bara ville få ner något på papperet är inte så konstigt. De har inte visat något som helst intresse, förutom några dagar före uppgörelsen i finansutskottet.</textBlock>
  </contentBlock>
  <contentBlock page="0" id="i-f7f9d5b264c97d2c"/>
  <contentBlock page="0" id="i-a116b54790a00f7d">
    <textBlock id="i-15c9fac50da429a5">Hur kunde Socialdemokraterna gå med på en så medioker uppgörelse, när en mycket bättre fanns i sikte? För mig är detta svårt att förstå. I samband med behandlingen av finansutskottets betänkande ställde jag en fråga till Allan Larsson. Han begärde inte replik, men jag hoppas att det är litet bättre krut i Oskar Lindkvist.</textBlock>
  </contentBlock>
  <contentBlock page="0" id="i-f2929e07c44520c2">
    <textBlock id="i-64d85b7f4aa500e4">Frågan jag ställde var: Varför ville inte</textBlock>
    <textBlock id="i-ce81b6b204f1d585">Socialdemokraterna träffa en bättre uppgörelse med Ny demokrati? Om ni inte vill träffa en för er bra uppgörelse med oss, vore det angeläget att få detta klarlagt.</textBlock>
  </contentBlock>
  <contentBlock page="0" id="i-abad7e13812b79d9">
    <textBlock id="i-5858808174448e4f">Till Oskar Lindkvist skulle jag också vilja säga att det är riktigt att ett VA--ROT-program inte ger så många direktjobb. Men det skulle faktiskt ge en del kringjobb. Det vore i alla fall värt att se på förslaget. På vissa håll är behoven rätt så stora.</textBlock>
  </contentBlock>
  <contentBlock page="0" id="i-772080fc9a5bed58">
    <textBlock id="i-3ff2ded3aaa06f2d">När jag kom till riksdagen, trodde jag att politiker var skickliga på att förhandla och göra upp i kulissen, att de var proffs på det politiska spelet.</textBlock>
    <textBlock id="i-6ae90e5365a183a7">Men ROT-satsningen har tyvärr inte visat prov på detta. Det har varit mycket trögare än jag trodde, och man har visat betydligt mindre vilja att göra upp än jag någonsin kunde föreställa mig. Men trots allt stöder vi uppgörelsen. Den är bättre än ingenting alls, men den kunde som sagt ha varit mycket bättre.</textBlock>
  </contentBlock>
  <contentBlock page="0" id="i-55ce1b0103efa706">
    <textBlock id="i-efe44b8b5d665733">Anf. 49  AGNE HANSSON (c):</textBlock>
  </contentBlock>
  <contentBlock page="0" id="i-67e3f36497b3c741">
    <textBlock id="i-90c4320bc35bacc4">Herr talman! Dan Eriksson och Ny demokrati är besvikna över att de inte har fått den bästa lösningen. Jag har frågat mig vilken lösning Ny demokrati egentligen vill ha. Dan Eriksson försökte framställa det som om Ny demokrati skulle vara pådrivande och ha en rad förslag i rockärmen.</textBlock>
  </contentBlock>
  <contentBlock page="0" id="i-183ba36e995a5ad4">
    <textBlock id="i-5c56e1d72abc216f">Jag har här samtliga motioner som Ny demokrati har väckt i denna fråga. I den stora ekonomiskpolitiska motionen finns ROT-sektorn upptagen på knappt en sida. Man slutar med ett yrkande om att begära åtgärder från regeringen till ett ROT-</textBlock>
    <textBlock id="i-0d5b37e1a4c12506">program. Dan Eriksson har nu kritiserat att det inte har kommmit fram någonting. Men då får ju utskottet och riksdagen själva ta initiativ. Det har vi också gjort, och det har givit detta resultat.</textBlock>
    <textBlock id="i-ac5a83f775238561">Givetvis söker vi förhandla med dem som föreslår åtgärder, eftersom vi själva har förslag om åtgärder.</textBlock>
    <textBlock id="i-f11de6d264e276de">Jag anförde i den allmänpolitiska debatten att vi i</textBlock>
    <textBlock id="i-381f54491c9cbc42">Centern ville se en förlängning av RBF-stödet och få en avdragsrätt genomförd.</textBlock>
  </contentBlock>
  <contentBlock page="0" id="i-43a610b17cb64e3e">
    <textBlock id="i-ee2fbc6d51df4527">Det finns enskilda motioner, som är direkta avskrifter av den ekonomisk-politiska motionen från Ny demokrati. De har precis samma yrkanden om att riksdagen skall begära förslag från regeringen. Även Dan Eriksson står bakom en enskild motion.</textBlock>
  </contentBlock>
  <contentBlock page="0" id="i-77459e7c57fded43">
    <textBlock id="i-78f328bc47cb557e">I övrigt pekar man i en motion på möjligheten att göra investeringar just i vatten- och avloppssystemet. Dessutom finns det två motioner med krav på avdragsrätt för egnahemsägare. Detta finns nu med i ROT-uppgörelsen. Min fråga är: Vad har Ny demokrati därutöver att tillföra debatten?</textBlock>
    <textBlock id="i-3cfd2003492ea87a">Jag förstår att Dan Eriksson är besviken över att han inte har fått vara med och påverka uppgörelsen. Men jag förstår samtidigt att Oskar</textBlock>
    <textBlock id="i-bcc4f77e1982ac7e">Lindkvist vände sig åt rätt håll, när han ville nå resultat. Det är förklaringen, såvitt jag kan förstå.</textBlock>
  </contentBlock>
  <contentBlock page="0" id="i-78e833ba066b1a08">
    <textBlock id="i-16f0e868e3a92848">Anf. 50  DAN ERIKSSON i Stockholm (nyd)</textBlock>
    <textBlock id="i-b15a3104452bc70c">replik:</textBlock>
  </contentBlock>
  <contentBlock page="0" id="i-c267ac7208c4b4ce">
    <textBlock id="i-b895084b351cffd8">Herr talman! Jag vill fråga Agne Hansson: Vi har drivit på i utskottet och vi har velat utse en grupp som skulle sköta förhandlingarna; har vi då varit ointresserade? Det vore intressant att höra Agne</textBlock>
    <textBlock id="i-17f498eb4ab2ba71">Hanssons mening.</textBlock>
  </contentBlock>
  <contentBlock page="0" id="i-9afe3681682cd5c0">
    <textBlock id="i-5edecc80529b7e01">När det gäller talet om våra förslag vill jag framhålla att vi har varit ganska öppna. Vi har främst diskuterat med dem som har visat mest intresse, nämligen Socialdemokraterna. Från regeringen och regeringspartierna har vi inte märkt så stort intresse. Man vänder sig självfallet till dem som man tror att det är lättast att träffa en uppgörelse med. Vi trodde att det var</textBlock>
    <textBlock id="i-0caea09f8234ba6a">Socialdemokraterna.</textBlock>
  </contentBlock>
  <contentBlock page="0" id="i-80bd8d5e2d817b83">
    <textBlock id="i-168d8db34fa1705d">Vi har jobbat på att nå lösningar i form av utskottsinitiativ, som vi tyckte var det snabbaste och bästa sättet. Där märkte vi ingen vilja från regeringspartierna.</textBlock>
  </contentBlock>
  <contentBlock page="0" id="i-9624024c05e5843c">
    <textBlock id="i-987f8ea2e7b65986">Agne Hansson sade att vi inte hade fått vara med och påverka. Jodå, om vi hade varit passiva hade det inte funnits någon ROT-uppgörelse i dag. Det känns väldigt bra. För mig är det egentligen inte så viktigt att ha varit med om en uppgörelse; det viktiga är att uppgörelsen är bra. Där tycker jag att vi har missat litet grand. Uppgörelsen kunde ha varit bättre. Det känns inte bra. Men uppgörelsen ger jobb, och det är bättre än ingenting. Det vidhåller jag.</textBlock>
  </contentBlock>
  <contentBlock page="0" id="i-77419ce0b28eeeb9">
    <textBlock id="i-9587c8635c3f4958">Anf. 51  AGNE HANSSON (c) replik:</textBlock>
  </contentBlock>
  <contentBlock page="0" id="i-7fadde820652a283">
    <textBlock id="i-319812ad1a9191b5">Herr talman! Som jag ser det finns det egentligen ingen anledning för Dan Eriksson att vara besviken. Vi har gemensamt kommit fram till att avdragsrätten skall gälla. Om Dan Eriksson menar att det är att driva på i ett utskott att ständigt ta upp denna fråga och be någon annan att föreslå åtgärder, då kan man möjligen påstå att ni har drivit på. Men konkret, förslagsmässigt, skulle jag gärna vilja veta vad Dan Eriksson och Ny demokrati vill komplettera ROT-uppgörelsen med. Det finns inte ett enda förslag utom vatten- och avloppsprojektet i de sex motioner som har väckts beträffande ROT-</textBlock>
    <textBlock id="i-b28a4157c48f7b92">programmet. Vad är dåligt i uppgörelsen, och vad vill Ny demokrati komplettera den med för att göra den bättre?</textBlock>
  </contentBlock>
  <contentBlock page="0" id="i-3d8851cf8ec80338">
    <textBlock id="i-aa83ff77b2eb05fe">Att det har blivit en bred uppgörelse i denna fråga mellan Socialdemokraterna och regeringen beror också på att ingen av oss egentligen vet var Ny demokrati står från den ena dagen till den andra.</textBlock>
    <textBlock id="i-51310736778a0fd1">Står ni för de förslag som ni har lagt fram och som är väldigt få i och för sig i detta fall, eller vad gäller just i dag? Vad vill ni komplettera ROT-</textBlock>
    <textBlock id="i-5a4f9fa22c86a2d7">uppgörelsen med som skulle öka sysselsättningen och dessutom förbättra den ekonomiska balansen med ett stort budgetunderskott?</textBlock>
  </contentBlock>
  <contentBlock page="0" id="i-2f428d9f97e1e290">
    <textBlock id="i-d4967c5c62e7f588">Anf. 52  DAN ERIKSSON i Stockholm (nyd)</textBlock>
    <textBlock id="i-9972a5bbd44095c7">replik:</textBlock>
  </contentBlock>
  <contentBlock page="0" id="i-6cf5f1bd66863e79">
    <textBlock id="i-1f39e562f699d4bf">Herr talman! Agne Hansson frågade vad vi vill komplettera uppgörelsen med. Det vi allra mest hade velat se är en större satsning på skolorna.</textBlock>
    <textBlock id="i-14c75fe48e019d6f">Regeringspartierna har sagt att man skall skapa världens bästa skola. Då kan den inte se ut hur som helst. Det får inte finnas hur mycket mögel som helst och hur många ruttna väggar som helst, om det skall vara världens bästa skola. Där hade vi velat se en större satsning än de 800 miljoner kronor totalt som man satsar på de offentliga byggnaderna.</textBlock>
  </contentBlock>
  <contentBlock page="0" id="i-494906c9c601171b">
    <textBlock id="i-b4007d1e234f7d54">Agne Hansson påstod också att man inte vet var Ny demokrati står från den ena dagen till den andra.</textBlock>
    <textBlock id="i-81d4a4896f3842b3">Då vill jag ställa en rent personlig fråga, som jag tyvärr inte kan få svar på här men kanske utanför kammaren: Anser Agne Hansson att jag någon gång har sviktat eller svikit någon överenskommelse?</textBlock>
  </contentBlock>
  <contentBlock page="0" id="i-c787ee768991e214">
    <textBlock id="i-7dec98ed0f949502">Anf. 53  OSKAR LINDKVIST (s):</textBlock>
  </contentBlock>
  <contentBlock page="0" id="i-b6da60f73fc6a267">
    <textBlock id="i-1eed4d2cdba5ac26">Herr talman! Mitt inlägg är närmast föranlett av</textBlock>
    <textBlock id="i-ce4dc7f807110a1d">Dan Erikssons huvudanförande. Han uttalade sin besvikelse över Socialdemokraterna, och han frågade varför vi inte ville träffa en bättre uppgörelse med Ny demokrati utan i stället träffade en sämre överenskommelse med de andra politiska partierna i bostadsutskottet.</textBlock>
  </contentBlock>
  <contentBlock page="0" id="i-e7bed5e2dcb1106f">
    <textBlock id="i-502c7dc5ca02bded">Om man skall lita eller inte lita på Ny demokrati överlåter jag åt varje riksdagsledamot att själv avgöra. Jag har dock litet dåliga erfarenheter av Ny demokrati. För bara ett år sedan var vi överens i bostadsutskottet om att vi i kammaren skulle driva igenom stimulansåtgärder i de allmännyttiga bostadsområdena.</textBlock>
  </contentBlock>
  <contentBlock page="0" id="i-f12bee9c617410c8">
    <textBlock id="i-f9a8767f8f48dbc6">Ny demokrati och Socialdemokraterna var då överens om att vi skulle göra det. Men den eftermiddag då kammaren tog ställning i den frågan befann sig samtliga nydemokratiska riksdagsledamöter i Vagnhärad i Sörmland för att demonstrera tillsammans med Radio Nova, som var anklagad för att syssla med illegal närradioverksamhet. Att sedan efteråt begära att vi skall ha det största förtroende för ett parti som uppträdde så ansvarslöst som Ny demokrati uppträdde vid den tidpunkten tycker jag nästan är att begära litet för mycket.</textBlock>
  </contentBlock>
  <contentBlock page="0" id="i-c86f0681c1f80b80">
    <textBlock id="i-db91993244269996">Sedan vill jag säga till Dan Eriksson -- det kan vara bra att veta -- att Socialdemokraterna har ett förflutet i bostadsfrågan och i ROT-frågorna som vi är väldigt stolta över. Det har varit en av våra hjärtefrågor tillsammans med arbetsmarknadsfrågor. Vi insisterar alltjämt på att vi vid alla tillfällen när det är både befogat och nödvändigt står i främsta ledet för att främja byggandet och ombyggandet av bostäder.</textBlock>
  </contentBlock>
  <contentBlock page="0" id="i-a2e8d3996476a318">
    <textBlock id="i-f66d0a6901e55690">När det gäller det framtida boendet kommer bostadsutskottet snart att få syssla med de mera allmänpolitiska frågorna, med ett stort utrymme för angrepp på regeringen i vissa bostadspolitiska frågor. Då har fatiskt Dan Eriksson i Stockholm chansen att visa sin tillgivenhet med</textBlock>
    <textBlock id="i-5cb59521670222da">Socialdemokraterna och på viktiga områden föra en annan bostadspolitik än den regeringen företräder.</textBlock>
  </contentBlock>
  <contentBlock page="0" id="i-d11f635b4fe988df">
    <textBlock id="i-4785f46f4e65ceee">Anf. 54  DAN ERIKSSON i Stockholm (nyd)</textBlock>
    <textBlock id="i-c831a981336a9278">replik:</textBlock>
  </contentBlock>
  <contentBlock page="0" id="i-05b38695da962be6">
    <textBlock id="i-78b1605c2cac1ed9">Herr talman! Till att börja med skulle jag vilja fråga om Oskar Lindkvist litar på mig. Att vi åkte till</textBlock>
    <textBlock id="i-44acdbf872ce3037">Vagnhärad var ett engångsfall. Det var olyckligt.</textBlock>
    <textBlock id="i-1720ed4d81925d8b">Men att värna om fri radio och att kunna nå ut är viktigt för oss. För oss är det största problemet att vi inte kan nå ut. Vi har ingen press som står bakom oss. Vi står ensamma mot de stora drakarna med presstöd. Så det är svårt för oss. En av de högsta prioriteter vi har är att värna om det fria ordet och att nå ut. Men som sagt: det var olyckligt den gången. Jag tror inte att det kommer att upprepas.</textBlock>
  </contentBlock>
  <contentBlock page="0" id="i-53522d930542117e">
    <textBlock id="i-b77cc96b06f0b658">Oskar Lindkvist inbjuder till att visa tillgivenhet.</textBlock>
    <textBlock id="i-80508e7efa8df398">Det som jag upplever som problemet med</textBlock>
    <textBlock id="i-496de387e1690f72">Socialdemokraterna är att man får stötta deras förslag helt och fullt, det går bra, men att visa större kompromissvilja, att jämka ihop litet, har det varit betydligt svårare med. En förhandling är att ge och ta, inte bara ta. Där skulle vi vilja se mera prov från</textBlock>
    <textBlock id="i-7192480896235772">Socialdemokraterna på att också ge en liten bit. Så skall vi kunna komma överens framöver i vissa frågor.</textBlock>
  </contentBlock>
  <contentBlock page="0" id="i-68d1f3a4a51c89da">
    <textBlock id="i-dc86f4ad4d834c9e">I bostadspolitiken skiljer vi oss åt rätt så mycket, det är inte så många beröringspunkter. Men jag tycker inte man skall utesluta dem som finns.</textBlock>
    <textBlock id="i-565b756ddead6fb3">Därför tycker jag att det är trevligt om vi kan få ett bättre förhandlingsklimat framöver.</textBlock>
  </contentBlock>
  <contentBlock page="0" id="i-3dfeb09902beaae3">
    <textBlock id="i-4b8b499b321be62c">Anf. 55  OSKAR LINDKVIST (s) replik:</textBlock>
  </contentBlock>
  <contentBlock page="0" id="i-bd2831d7cfe53212">
    <textBlock id="i-a707b38dbf70ee12">Herr talman! Dan Eriksson i Stockholm frågar först om jag litar på honom. Jag skall göra ett ärligt försök att lita på Dan Eriksson. Men den argumentation som just nu kom, att det var viktigare att vara i Vagnhärad i stället för i riksdagens kammare för att medverka till ett ökat stimulansbidrag på det viktiga bostadsområdet, inger faktiskt ingen respekt och utgör inget underlag för att tilltron skall öka när det gäller tillförlitligheten. Det måste väl Dan Eriksson medge.</textBlock>
  </contentBlock>
  <contentBlock page="0" id="i-b8531ba7b9f4e434">
    <textBlock id="i-56e56ff87ecd6639">Sedan säger Dan Eriksson att det svåra med</textBlock>
    <textBlock id="i-f7cb74a1883219e2">Socialdemokraterna är att man skall stötta deras förslag. Men Ny demokrati stöttar inte våra förslag.</textBlock>
  </contentBlock>
  <contentBlock page="0" id="i-70c47522a2387707">
    <textBlock id="i-3d224db08ef59734">Det är bara en vecka sedan som vi i bostadsutskottet diskuterade en avreglering av byggmarknaden. Där fanns två förslag. Det var ett förslag om att regeringen skulle få bemyndigandet att utfärda bestämmelserna. Men vi från socialdemokratisk sida beslöt att tillstyrka en motion från Ny demokrati om att det är riksdagen som skall avgöra de frågorna, inte regeringen.</textBlock>
    <textBlock id="i-4ea90b81663f5235">Inom kort kommer det förhoppningsvis att inträffa att Ny demokrati och Socialdemokraterna, naturligtvis också Vänsterpartiet, kommer att här i kammaren bestämma att det är riksdagen som skall ha det slutliga ordet när det gäller formerna för avregleringen på bostadsområdet. Där har Dan</textBlock>
    <textBlock id="i-07bd6cad96983012">Eriksson chansen att visa hur pass hållfast pålitligheten är hos Ny demokrati.</textBlock>
  </contentBlock>
  <contentBlock page="0" id="i-8e67be2864187f7f">
    <textBlock id="i-f1408e1405cc517c">Anf. 56  DAN ERIKSSON i Stockholm (nyd)</textBlock>
    <textBlock id="i-f5d446c74717dbd0">replik:</textBlock>
  </contentBlock>
  <contentBlock page="0" id="i-ce2eb12b9466a94a">
    <textBlock id="i-5ef63436121c465e">Herr talman! Det är rörande och bra för de fortsatta förhandlingarna att höra på Oskar</textBlock>
    <textBlock id="i-e89c4bb0a2293f67">Lindkvist. Det är första gången på ungefär 18</textBlock>
    <textBlock id="i-e2f7b68e002e50c7">månader som vi får ett ja från Socialdemokraterna.</textBlock>
    <textBlock id="i-2c8e743fcd711969">Det tycker vi naturligtvis är väldigt trevligt. Det skall jag klara ut med Oskar Lindkvist.</textBlock>
  </contentBlock>
  <contentBlock page="0" id="i-b7af3a04a0ab5301">
    <textBlock id="i-59ad749001b6c972">Vad jag menade var att förhandlingarna är att ge och ta och att det där saknas litet vilja. Det bemötte</textBlock>
    <textBlock id="i-2c28c29d9fd076b2">Oskar Lindkvist inte riktigt.</textBlock>
  </contentBlock>
  <contentBlock page="0" id="i-a3c94e2775eac8cc">
    <textBlock id="i-b680eab64123ded5">Så om det fria ordet. Som jag sade tidigare ansåg vi det så viktigt den gången. Det var en engångsföreteelse. Jag tror som sagt inte att det kommer att upprepas. Det fria ordet är oerhört viktigt för oss. Det har inte minst märkts den senaste tiden. Det är en fråga som vi verkligen prioriterar därför att vi har svårt att nå ut.</textBlock>
  </contentBlock>
  <contentBlock page="0" id="i-9a66a4d8f7f43c0a">
    <textBlock id="i-0d9d78a6f40eed98">Anf. 57  AGNE HANSSON (c):</textBlock>
  </contentBlock>
  <contentBlock page="0" id="i-204afcbb70da493a">
    <textBlock id="i-87a977854df15baf">Herr talman! Jag måste besvära kammaren med ytterligare ett anförande därför att jag för det första tyckte att Dan Eriksson i Stockholm sätter väldigt mycket av sin personliga heder i pant i den här diskussionen. Han ställde frågan till mig om jag tycker att han har svikit mitt förtroende. Jag vill då gärna säga att jag hittills har litat på Dan Eriksson.</textBlock>
    <textBlock id="i-37dbdfd7ae0dcabf">Jag hoppas kunna göra det i fortsättningen också.</textBlock>
    <textBlock id="i-51aaa2ebef8e124e">Men jag skulle vara väldigt försiktig med att ställa ut min personliga heder och trovärdighet på det sätt som Dan Eriksson gör, om jag tillhörde ett parti som Ny demokrati, som just nu beter sig på det sätt som det gör. Jag har förstått att det tyvärr inte alltid är Dan Eriksson som själv avgör vad man till slut tar för ställning från det partiets sida. Det gör naturligtvis osäkerheten väldigt mycket större.</textBlock>
  </contentBlock>
  <contentBlock page="0" id="i-18decba6667d84e0">
    <textBlock id="i-957c6a752309ab79">För det andra kritiserade Dan Eriksson uppgörelsen om ROT-programmet väldigt kraftigt.</textBlock>
    <textBlock id="i-83f010be8431bddf">Han uttryckte sig bl.a. som så att det var någonting ihoprafsat som han liknade vid plockepinn. Jag hade naturligtvis förväntat mig att jag skulle få ett besked om vad det var som var så dåligt och vad det var som Ny demokrati och Dan Eriksson ville komplettera det här åtgärdspaketet med för att göra det bättre.</textBlock>
  </contentBlock>
  <contentBlock page="0" id="i-617912f640e1bc25">
    <textBlock id="i-db04463fc76b7e6f">Det svar jag har fått är att man skulle satsa mer på skolorna. Det är för det första ett förslag som inte finns med i någon av de sex motioner som tidigare har lagts i denna fråga. För det andra noterar jag att i ROT-uppgörelsen finns 800 miljoner kronor avsatta för kommunala stimulansåtgärder. Man får direkt stimulansbidrag med 30 % om man vill rusta upp skolor. Man kan från kommunernas sida använda alla dessa pengar till att rusta upp skolor med om man skulle vilja det. Så jag tycker att den här kritiken faller platt till marken. Jag konstaterar att Ny demokrati inte har någonting bättre att tillföra uppgörelsen än de förslag som ligger på riksdagens bord.</textBlock>
  </contentBlock>
  <contentBlock page="0" id="i-9c3e4969ba3fa5c4">
    <textBlock id="i-ee95518c0fa4514c">Anf. 58  DAN ERIKSSON i Stockholm</textBlock>
    <textBlock id="i-28fd3ff1336292ab">(nyd):</textBlock>
  </contentBlock>
  <contentBlock page="0" id="i-d44a297b0bbfc5f0">
    <textBlock id="i-ebc6ca5d7556cfcc">Herr talman! Diskussionen om vem som beter sig och vem som inte beter sig glider i väg.</textBlock>
    <textBlock id="i-256beb053e855ac7">Arbetsformerna i riksdagen är inte alltid idealiska, vilket vi vid ett antal tillfällen har påpekat. Agne</textBlock>
    <textBlock id="i-0cf09d664c53e5da">Hansson, var inte det hela ihoprafsat? Var det inte så, att ingen visste något när detta dukades fram i bostadsutskottet? Var det inte så? Ni frågade mig som kom från finansutskotttet om jag ville något.</textBlock>
    <textBlock id="i-5359112d48436f20">Så gick det till. Glöm inte bort det. Om Agne</textBlock>
    <textBlock id="i-db67312295bb60c7">Hansson vill ta upp saken ytterligare, kan jag blåsa på ännu mer, var så säker.</textBlock>
  </contentBlock>
  <contentBlock page="0" id="i-7d9720033be16e90">
    <textBlock id="i-0ba28b7e4283a558">Jag talade tidigare om skolor. Vi kommer ändå inte ifrån att skolan är den största arbetsplatsen, samtidigt som den kanske också är den sämsta arbetsplatsen. Därför borde vi göra en större satsning på skolor. Det hade varit beaktansvärt.</textBlock>
  </contentBlock>
  <contentBlock page="0" id="i-2f1cbf880e5f7ace">
    <textBlock id="i-29e4cbfaee54e52b">En arbetslös byggnadsarbetare kostar ca 185 000 kr i a-kassa och uteblivna skatteintäkter. Det kostar inte så mycket mer att sätta en byggnadsarbetare i arbete. Däremot skall man se till att man inte stimulerar för mycket, så att det saknas incitament för byggnadsarbetare att gå över till andra branscher. Men med dagens arbetslöshet tror jag att den risken är mycket liten.</textBlock>
  </contentBlock>
  <contentBlock page="0" id="i-4dc3650027ef8d4c">
    <textBlock id="i-4f2a51be4b092e29">Man kommer aldrig -- eller i varje fall inte inom en överskådlig framtid -- att kunna bygga billigare än vad man gör i dag, åtminstone om man ser till akassa, uteblivna skatteintäkter och dagens arbetslöshet. Därför tycker jag att vi skall satsa på det bästa som vi har. Alla politiker talar om att ungdomarna är viktiga. Men åk ut till skolorna --</textBlock>
    <textBlock id="i-1ac86631b9365283">och gärna till Stockholmsskolorna -- och titta hur det ser ut!</textBlock>
  </contentBlock>
  <contentBlock page="0" id="i-e3bab336a9e1a7dc">
    <textBlock id="i-ea37755833b42b70">Anf. 59  AGNE HANSSON (c):</textBlock>
  </contentBlock>
  <contentBlock page="0" id="i-0509225d6a2b3c4c">
    <textBlock id="i-336482dd63f204df">Herr talman! På en punkt är jag helt överens med</textBlock>
    <textBlock id="i-c7c736c46cf988d4">Dan Eriksson, att den här debatten håller på att glida i väg. Av Dan Erikssons senaste inlägg kunde jag inte uppfatta särskilt mycket konkret.</textBlock>
  </contentBlock>
  <contentBlock page="0" id="i-dda343b93d767ce0">
    <textBlock id="i-d75fed00f8fbe516">Jag -- och alla som står bakom ROT-uppgörelsen --</textBlock>
    <textBlock id="i-46890094f729a1b1">delar uppfattningen att det är viktigt att rusta upp skolorna. Det finns inga delade meningar på den punkten. Jag upprepar än en gång att det genom uppgörelsen finns 800 miljoner som står till förfogande för upprustning av skolor. Men vad är det som gör att just skolorna har blivit så behjärtansvärda för Dan Eriksson? De glömdes ju bort helt när ni lade fram era egna förslag inför riksdagen.</textBlock>
  </contentBlock>
  <contentBlock page="0" id="i-8c06b8816106f635">
    <textBlock id="i-5b923e2b1d1c6b8e">Herr talman! Slutligen tycker jag att det är väl saftigt att skylla på att det är fel på riksdagens arbetsformer, när man inte har ett enda ytterligare förslag att komma med. Det finns ingenting i riksdagens arbetsformer som har hindrat Ny demokrati från att lägga fram hur många bra ROT-</textBlock>
    <textBlock id="i-1092fc00d14673b2">förslag som helst och få gehör för dem. Men det har man inte gjort. I bostadsutskottet har vi på vederbörligt sätt berett detta ärende vid åtskilliga tillfällen. Det finns ingenting i arbetsformerna som på något sätt har hindrat någon från att lägga fram förslag. Det har inte heller funnits någonting som har varit dolt. Jag har som ordförande haft ett fullständigt grepp över den här frågan. Och det tror jag att också alla ledamöter i utskottet inkl. Dan</textBlock>
    <textBlock id="i-2f960aa5e7a67a5f">Eriksson har haft. Dan Eriksson sitter ju dessutom i både finansutskottet och bostadsutskottet, som har behandlat den här frågan. Är det möjligen därför som Dan Eriksson upplever det som att det har varit hönsigt i dessa båda utskott?</textBlock>
  </contentBlock>
  <contentBlock page="0" id="i-15f1bcb02b229e43">
    <textBlock id="i-ca96db0bda47a0d2">Anf. 60  DAN ERIKSSON i Stockholm</textBlock>
    <textBlock id="i-14470f5b3de21d98">(nyd):</textBlock>
  </contentBlock>
  <contentBlock page="0" id="i-a70668bca2ced333">
    <textBlock id="i-830f12cce0a0a446">Herr talman! För att börja med det som Agne</textBlock>
    <textBlock id="i-b471d855f9bbaa3b">Hansson avslutade med, så har jag inte yttranderätt i finansutskottet. Hönsigheten där kan jag alltså inte påverka.</textBlock>
  </contentBlock>
  <contentBlock page="0" id="i-be3f98079c795090">
    <textBlock id="i-93b062934fe6908c">För mig är det viktigt att få igenom saker. Det är viktigare att kunna diskutera än att ha den formella rätten att lägga fram förslag. I bostadsutskottet var det mest bordläggning och väntan på att något skulle hända. Våra förslag var kanske inte kända hos regeringssidan, eftersom vi inte märkte något intresse för att över huvud taget göra något.</textBlock>
    <textBlock id="i-779de1d7179a7b1f">Förslagen var kanske mera kända hos socialdemokraterna. Det är klart att jag borde ha delgett Agne Hansson mera. Vi har kört ganska hårt med avdragsmöjlighet för villaägare och bostadrättsinnehavare -- vilket inte kan vara helt obekant -- med upp till ett basbelopp. Vi har också kört hårt med skolsatsningen. Vi är öppna för att diskutera en helhet, ett paket. Det är klart att om man skall diskutera ett paket, är det dumt att börja med att låsa sig. Men jag håller med Agne Hansson om att vi kunde ha varit tydligare till regeringssidan på den här punkten. Om detta öppnar för förhandlingar i framtiden, skall jag se till att bli väldigt tydlig.</textBlock>
  </contentBlock>
  <contentBlock page="0" id="i-d492c358ee52b977">
    <textBlock id="i-5ce3d04b475614ac">Överläggningen var härmed avslutad.</textBlock>
  </contentBlock>
  <contentBlock page="0" id="i-0c41b1724d784f01">
    <textBlock id="i-c56a6625b256de84">(Beslut fattades efter 9 §)</textBlock>
  </contentBlock>
  <contentBlock page="0" id="i-4e2f4506c39619d8">
    <textBlock id="i-1a399885b3dc8314">9 §  Bidrag till viss verksamhet inom det kommunala skolväsendet</textBlock>
  </contentBlock>
  <contentBlock page="0" id="i-964f220f52f67767">
    <textBlock id="i-dbbe3b255684d94f">Föredrogs</textBlock>
  </contentBlock>
  <contentBlock page="0" id="i-4da7ee23a7205244">
    <textBlock id="i-537f44c707a0ac4f">utbildningsutskottets betänkande</textBlock>
  </contentBlock>
  <contentBlock page="0" id="i-fe01af9da0c42f7e">
    <textBlock id="i-3dba1b30c4b72eab">1992/93:UbU8 Bidrag till viss verksamhet inom det kommunala skolväsendet (prop. 1992/93:100</textBlock>
    <textBlock id="i-32dbd0a4df945333">delvis).</textBlock>
  </contentBlock>
  <contentBlock page="0" id="i-bf5ec5d6f732d4ad">
    <textBlock id="i-0a8803d3ead5bb75">Anf. 61  JAN BJÖRKMAN (s):</textBlock>
  </contentBlock>
  <contentBlock page="0" id="i-b573d65d9c0c9184">
    <textBlock id="i-5e97e6dd7ef756a1">Herr talman! Det är mycket i Sverige i dag som är annorlunda mot vad vi har vant oss vid.</textBlock>
  </contentBlock>
  <contentBlock page="0" id="i-3466cd857d1f9130">
    <textBlock id="i-ea0918ebc49a0039">Allt fler människor känner otrygghet inför framtiden. Många är med rätta oroliga för sina jobb. Mer än en halv miljon svenskar står i dag utanför den ordinarie arbetsmarknaden. För ungdomarna är det snarare regel än undantag att det inte går att få tag i ett arbete efter skolan. Inget är så nedbrytande för en ung människa som att inte få känna att man behövs. Men även för andra arbetslösa är oron för det okända påfrestande.</textBlock>
    <textBlock id="i-facfba6ff8e72518">Vanliga frågor som man ställer sig är: Hur länge skall jag gå arbetslös? Får jag något jobb över huvud taget?</textBlock>
  </contentBlock>
  <contentBlock page="0" id="i-427682592cb6a485">
    <textBlock id="i-3bfbd8e296b3da3f">I detta arbetsmarknadsläge gäller det att alla tänkbara ansträngningar görs för att satsa på arbete och utbildning. I denna satsning har det reguljära utbildningsväsendet en självklar roll att spela. Att utnyttja läget till kompetenshöjning är bra såväl för den enskilde som för samhället. Att ha förbättrat sin utbildning innebär att man står starkare på arbetsmarknaden när konjunkturen vänder, samtidigt som det bidrar till att höja landets konkurrenskraft gentemot omvärlden.</textBlock>
  </contentBlock>
  <contentBlock page="0" id="i-919a084f6e0fef2e">
    <textBlock id="i-5e0dba49b59a2134">Till det dystra konstaterandet att landet har mellan</textBlock>
    <textBlock id="i-ecb454086e825e22">500 000 och 600 000 personer som står utanför den ordinarie arbetsmarknaden i dagsläget kommer det faktum att ett stort antal elever slutar sin gymnasieutbildning till våren. För dem som inte går vidare till högskolan väntar en svår, för att inte säga hopplös, arbetsmarknad. Detta gäller främst elever från de tvååriga gymnasielinjerna.</textBlock>
  </contentBlock>
  <contentBlock page="0" id="i-807be61af033d72e">
    <textBlock id="i-56f0712451f1a31f">Situationen för dessa ungdomar uppmärksammades förvånansvärt nog inte med en rad i regeringens budgetproposition. Inga som helst förslag till åtgärder framfördes från regeringens sida för att förhindra att en stor andel av de studerande vid gymnasieskolorna skulle komma att gå direkt ut i arbetslöshet.</textBlock>
  </contentBlock>
  <contentBlock page="0" id="i-e389cd8ad3a5a945">
    <textBlock id="i-7d8230a7442a4e85">Inte heller uppmärksammades att många av de mer än 90 000 ungdomarna som nu inom några månader kommer att få lämna sina ungdomspraktikplatser skulle få en stärkt ställning på arbetsmarknaden om de fick komplettera sin utbildning med ett ''tredje gymnasieår''.</textBlock>
  </contentBlock>
  <contentBlock page="0" id="i-8a590cedfa0ab37d">
    <textBlock id="i-29973c1d8029e79a">Från socialdemokratisk sida föreslog vi redan i januari att riksdagen skulle anslå medel för att det skulle bli möjligt för kommunerna att anordna utbildning i form av det tredje gymnasieåret för</textBlock>
    <textBlock id="i-f5a079eab153f1e9">50 000 ungdomar i åldrarna 18--24 år. Bidrag bör utgå till kommunerna med 30 000 kr per utbildningsplats.</textBlock>
  </contentBlock>
  <contentBlock page="0" id="i-4395bd1f32bbb086">
    <textBlock id="i-440032f4d2a2f62c">Utskottets majoritet har under utskottsbehandlingen konstaterat att socialdemokraternas bedömning är riktig. Delvis går man också motionen till mötes. För att slippa att tillstyrka s-motionen i ärendet väntar utskottsmajoriteten in en proposition från regeringen. Tyvärr innehåller propositionen bara förslag om en finansiering av 11 000 platser för ungdomar upp till 20 år. Detta är enligt vår mening en för låg ambitionsnivå. Utgångspunkten är 11 000</textBlock>
    <textBlock id="i-6a1b57945a0d0a70">platser, trots att utskottets majoritet anger att alla skall kunna erbjudas ett tredje år. Risken är att siffran blir en planeringssignal till kommunerna.</textBlock>
    <textBlock id="i-3955c0b40dc73b2a">Dessutom lämnas ungdomarna i åldrarna 20--24 år beklagligtvis utanför.</textBlock>
  </contentBlock>
  <contentBlock page="0" id="i-2edbb7325b7c4a26">
    <textBlock id="i-4006f279b6223c2c">Jag vill därför yrka bifall till socialdemokraternas reservation nr 1, som innebär att minst 50 000</textBlock>
    <textBlock id="i-527c0f7a555238f1">ungdomar ur gruppen 18--24 år med tvåårig gymnasieutbildning ges möjlighet till ett tredje år.</textBlock>
  </contentBlock>
  <contentBlock page="0" id="i-16208968ca5549ea">
    <textBlock id="i-8ab7a7239020014b">Vi vill också från socialdemokraternas sida redan nu ge garanti till de ungdomar som nästa år går ut tvååriga utbildningar att de skall få en plats på ett tredje år. Att redan nu ge en sådan utbildningsgaranti är bra både för elevernas och kommunernas studieplanering.</textBlock>
  </contentBlock>
  <contentBlock page="0" id="i-f1ed7e9226212ac6">
    <textBlock id="i-7ea49b38daa73543">Herr talman! Den kommunala vuxenutbildningen spelar en mycket betydelsefull roll när det gäller att åstadkomma kompetenshöjning hos arbetskraften.</textBlock>
    <textBlock id="i-9d95820898131178">Dessutom är det genom komvux som idéerna om ett livslångt lärande får en reell innebörd.</textBlock>
  </contentBlock>
  <contentBlock page="0" id="i-cd85158c6651bca6">
    <textBlock id="i-14f9279e56e24a3f">Tyvärr har man från moderat håll alltför ofta betraktat komvux som ett nedprioriterat område.</textBlock>
    <textBlock id="i-79e57016f8cb61ee">Detta markerades ytterligare i den budget som det moderatstyrda Utbildningsdepartementet presenterade förra året. Det blev också en signal till många kommuner om att det var på detta område besparingar skulle göras.</textBlock>
  </contentBlock>
  <contentBlock page="0" id="i-383343bc8f5a632a">
    <textBlock id="i-6fb36b7a7d2841ca">I dagens arbetsmarknadsläge är det särskilt angeläget att den gymnasiala och yrkesinriktade vuxenutbildningen inte hamnar i strykklass.</textBlock>
    <textBlock id="i-a215da841f390fef">Tvärtom måste denna betonas, både som instrument för kompetenshöjning i arbetslivet och för att öka den tekniska utbildningen.</textBlock>
  </contentBlock>
  <contentBlock page="0" id="i-5727213bd6368e51">
    <textBlock id="i-a765da73482677ce">De köer till komvux som finns i många kommuner skulle ges utomordentliga möjligheter att minska om riksdagen gjorde det inte alltför dramatiska ställningstagandet att öka komvuxvolymen med de</textBlock>
    <textBlock id="i-418ec3e3a7419a31">20 000 utbildningsplatser som vi socialdemokrater nu föreslår. Av dessa platser bör 2 000 avsättas till den ettåriga teknikerutbildningen inom komvux.</textBlock>
    <textBlock id="i-97d66abf169263a5">Vi är ju alla överens om att den tekniska utbildningen har för låg volym.</textBlock>
  </contentBlock>
  <contentBlock page="0" id="i-c38257df718b3cb2">
    <textBlock id="i-40ae19c8a92b02bd">En expansion av högskolan genomförs just nu.</textBlock>
    <textBlock id="i-650ed320dfabcde3">Komvux spelar en viktig roll för att klara denna dimensioneringsökning. Redan i dag har ungefär en tredjedel av högskoleeleverna kompetens från den kommunala vuxenutbildningen.</textBlock>
  </contentBlock>
  <contentBlock page="0" id="i-d4cc9fcd44ce9824">
    <textBlock id="i-af620d46775f052e">Ulf Melin! Varför vill majoriteten inte ge fler vuxna möjlighet att studera när vi vet att behovet är stort och önskemålen många? Vad är ert alternativ?</textBlock>
  </contentBlock>
  <contentBlock page="0" id="i-54458b8cbf6aa0ad">
    <textBlock id="i-3e1e09dd342d199e">Majoriteten bygger också avslaget på förslagen på resonemanget att komvux under 1992 har ökat sin undervisningsvolym. Under gårdagen uppgav</textBlock>
    <textBlock id="i-984a029d6c490bca">Skolverket i ett TT-meddelande att utbudet inom komvux i landet generellt minskar samtidigt som efterfrågan på utbildning ökar. Många specialkurser har dragits in. Totalt minskade undervisningstimmarna från 1991 till 1992 med</textBlock>
    <textBlock id="i-255caab979966eef">10 %. Är det inte dags att ompröva detta ställningstagande, Ulf Melin?</textBlock>
  </contentBlock>
  <contentBlock page="0" id="i-dc5641e1cb25cf77">
    <textBlock id="i-6612850dd4bf9168">Låt mig avslutningsvis uttrycka min glädje över att regeringspartierna nu har medgivit att det var ett misstag att förra året ta bort stimulansbidraget till upprustning av skollokaler, och att detta bidrag nu återkommer. Det kommer i många kommuner att vara till glädje för elever och personal, som nu kommer att få en bättre arbetsmiljö.</textBlock>
  </contentBlock>
  <contentBlock page="0" id="i-89c3e8fcecf6ba1b">
    <textBlock id="i-6673500f3bf4e972">Herr talman! Med det anförda ber jag att få yrka bifall till de socialdemokratiska reservationerna i detta betänkande.</textBlock>
  </contentBlock>
  <contentBlock page="0" id="i-bc8ee5f34ff7bd10">
    <textBlock id="i-c449546ce68f0b34">Anf. 62  STEFAN KIHLBERG (nyd):</textBlock>
  </contentBlock>
  <contentBlock page="0" id="i-3234e0f398f3d1e7">
    <textBlock id="i-fdddc9d4d0b4859d">Herr talman! Jag vill bara ge en kort kommentar till min utskottskollega Jan Björkman. Jag betvivlar inte ett ögonblick socialdemokraternas ambition och vilja att öka antalet utbildningsplatser. Men samtidigt blev jag förvånad när chansen exempelvis i går fanns att skapa 10 000 nya högskoleplatser.</textBlock>
    <textBlock id="i-793a7cf219f7439e">Men det ville ni inte eftersom ni inte fick bestämma var de exakt skall vara. Därför tvivlar jag litet grand på hur äkta viljan egentligen är.</textBlock>
  </contentBlock>
  <contentBlock page="0" id="i-8132466e6c03f2bd">
    <textBlock id="i-536af66a92f8fb68">Jag har begärt ordet närmast för att kort få kommentera hemspråksundervisning och svenska för invandrare. Ny demokrati har lagt två reservationer. Jag skall inte fördjupa mig i dessa, eftersom det inte är fråga om några nya debattområden. Vår ståndpunkt borde väl vid det här laget vara ganska klar.</textBlock>
  </contentBlock>
  <contentBlock page="0" id="i-e8cce394165c1abc">
    <textBlock id="i-5bb22fdb554d5162">Låt mig bara helt kort få förklara varför vi har reserverat oss i hemspråksfrågan. Jag har aldrig betvivlat att man, när man designade nuvarande system för hemspråkundervisningen, gjorde det med de bästa föresatser. Det anges också i utbildningsutskottets betänkande att naturlig tvåspråkighet är bra, vilket är lätt att instämma i.</textBlock>
  </contentBlock>
  <contentBlock page="0" id="i-b39ec2dd778e180c">
    <textBlock id="i-1c378d85f4d86904">Men problemet, som vi nydemokrater uppfattar det, är att det inte finns några som helst belägg för att hemspråksundervisningen med den svenska modellen uppnår uppsatt mål. Detta bekräftas också av att inga andra länder har följt denna modell. Det finns tvärtom belägg för att den har saboterat undervisningen och skapat problem när det gäller lärarkompetens, planering och genomförande samt hindrat annan undervisning och liknande. Därför var det inte med så liten förvåning, men framför allt med glädje, som jag i går när jag tittade på Rapport och Aktuellt bl.a.</textBlock>
    <textBlock id="i-6300ad1841939ada">kunde konstatera att mina kära riksdagskolleger i</textBlock>
    <textBlock id="i-7705ff203ea54fb3">Folkpartiet nu har svängt i frågan. De håller med om att hemspråksundervisningen inte bör ligga på ordinarie undervisningstid. Detta välkomnar jag naturligtvis. Jag skall inte alls triumfera genom att säga: Vad var det vi sade? Jag tycker att det är väldigt skojigt att utvecklingen går i den riktningen.</textBlock>
  </contentBlock>
  <contentBlock page="0" id="i-cc6d47bbd84483b1">
    <textBlock id="i-e4f315962b32b47f">Jag hoppas att vi nu slipper den typ av vulgärargument som användes för ett à två år sedan, då vi nydemokrater ansågs vara främlingsfientliga och rasister därför att vi ville diskutera uppläggningen av hemspråksundervisningen. Jag har aldrig haft något emot hemspråksundervisning, tvärtom. Men jag tycker inte att den skall ske på skoltid och på skattebetalarnas bekostnad. Vi tycker att undervisningen skall kunna skötas av invandrarna själva. Den skall naturligtvis ges precis det stöd som samhället ger för all annan typ av utbildning genom statsbidrag, lokaler och liknande. Detta är självklart.</textBlock>
  </contentBlock>
  <contentBlock page="0" id="i-9aa8558000b537d3">
    <textBlock id="i-7d7cd62c2fd20a74">Låt mig konstatera att utvecklingen som vanligt går</textBlock>
    <textBlock id="i-a3df67dcc930fc83">Ny demokratis väg, och att verkligheten hinner i kapp även oss i det här huset.</textBlock>
  </contentBlock>
  <contentBlock page="0" id="i-ad6b9de04d7df9ba">
    <textBlock id="i-91831bcce4e9a249">Den andra reservationen gäller svenska för invandrare. Jag tror ärligen att alla -- både i utskottet och i de politiska partierna -- är överens om att målet med SFI är att på kortaste möjliga tid och så fort som möjligt lära de invandrare som kommer till Sverige det svenska språket.</textBlock>
    <textBlock id="i-83ebe70238831d20">Skillnaden tror jag är att vi nydemokrater vill ställa väldigt tydliga och skarpa krav på invandrarna, kommunerna och på de lärare som undervisar i svenska. Det beror på att vi tycker att krav ger uttryck för omsorg. Om man inte ställer krav, bryr man sig inte heller om. Det är den brist på äkta engagemang och krav som gör oss nydemokrater upprörda.</textBlock>
  </contentBlock>
  <contentBlock page="0" id="i-dff463bbf8ecc6b3">
    <textBlock id="i-3da6813ebf57ac22">Det är gamla välkända problem som finns inom svenskundervisningen. Utbildningsutskottet tar då till sin s.k. storslägga genom att skriva att utskottet förutsätter att ledningen för SFI-undervisningen i kommunerna snarast följer upp intentionerna och vidtar konkreta åtgärder för att förbättra närvaron i undervisningen och höjer undervisningens effektivitet. Utskottet utgår vidare från att</textBlock>
    <textBlock id="i-bdf37ce39caf404a">Skolverket, som ansvarig central myndighet, prioriterar SFI-undervisningen i sin uppföljningsoch utvärderingsverksamhet och till kommunerna återför information och modeller för väl fungerande SFI-undervisning.</textBlock>
  </contentBlock>
  <contentBlock page="0" id="i-7f106667752d6310">
    <textBlock id="i-6176645273b6e26a">Jag tycker att det är upprörande att man nöjer sig med att göra en skrivning. Bakgrunden till skrivningen är just att bl.a. Riksrevisionsverket och</textBlock>
    <textBlock id="i-e6b37d75352ea4a5">Riksdagens revisorer har konstaterat att ineffektiviteten i svenskundervisningen är minst sagt upprörande. Närvaron är bristande, liksom motivationen etc. För den faktiska resursinsats som ges i timmar -- om jag minns rätt är det 720</textBlock>
    <textBlock id="i-51fafa46140bbe5d">timmar -- motsvarar att man läser språket på halvtid under ett år. Om man inte med den insatsen har lärt sig språket, är det mycket alarmerande.</textBlock>
  </contentBlock>
  <contentBlock page="0" id="i-c3a71c96b50dba9d">
    <textBlock id="i-28f0726ca9dc5969">Det är mot den bakgrunden som vi nydemokrater menar att det krävs handling för att skapa nödvändigt omvandlingstryck, därför att kommunerna och många invandrare struntar uppenbarligen i detta. Det är för att sätta den blåslampan på kommunerna och för att skapa handling som vi i stället för gulliga formuleringar i betänkandet har föreslagit att man helt enkelt tillfälligt under ett år drar tillbaka pengarna för att se till att man verkligen tar sig i kragen.</textBlock>
  </contentBlock>
  <contentBlock page="0" id="i-a23ab80ad7bab082">
    <textBlock id="i-614494538ad46f89">Herr talman! Jag yrkar bifall till reservationerna 4</textBlock>
    <textBlock id="i-3dbac8021afca0a7">och 5.</textBlock>
  </contentBlock>
  <contentBlock page="0" id="i-f12be9565e2160bb">
    <textBlock id="i-66f105d2bd502da5">Anf. 63  BJÖRN SAMUELSON (v):</textBlock>
  </contentBlock>
  <contentBlock page="0" id="i-6b34effe80498184">
    <textBlock id="i-6f08d6df92519def">Herr talman! Jag vill först något kommentera det senaste anförandet, som Stefan Kihlberg höll om hemspråksundervisning och svenska för invandrare. Ny demokrati föreslår att man fryser inne det anslaget under ett års tid för att kommuner och andra skall skärpa sig i frågan, höja kvaliteten och förbättra undervisningen.</textBlock>
  </contentBlock>
  <contentBlock page="0" id="i-87927b5e06ece8b4">
    <textBlock id="i-ffcbcab0638e0e77">Det är väl ingen som bestrider deras ambitioner på de två senaste punkterna. Men jag tycker att man kan fråga sig vilka kostnader som uppkommer efter detta år. Med den kunskap vi har om utbildningsverksamhet vet vi att när man skär av en sådan verksamhet, avslutar den totalt och ändå vill behålla kompetensen för att komma i gång igen blir det mycket mycket dyrare.</textBlock>
  </contentBlock>
  <contentBlock page="0" id="i-5fa291e5051f4e22">
    <textBlock id="i-fc1b60d5d1a77138">Det finns en del formuleringar i reservationen rörande svenska för invandrare från Ny demokrati som jag vill peka på. Man skriver i reservation 5: ''I</textBlock>
    <textBlock id="i-cf8c6d2a1f0ff3c9">alla länder är språket nyckeln och förutsättningen för att kunna bygga upp en hög livskvalitet och fungera som samhällsmedborgare i det nya landet.''</textBlock>
  </contentBlock>
  <contentBlock page="0" id="i-94b7cf1e9f27c255">
    <textBlock id="i-2907d1dfe8a3a680">Vilket språk? Är det enbart det svenska språket i</textBlock>
    <textBlock id="i-dae78b652ae7eb18">Sverige eller enbart det norska språket i Norge?</textBlock>
    <textBlock id="i-4e0e0bd9b5353230">Språk är så mycket mer, Stefan Kihlberg. Språk handlar om egenidentifikation. Det handlar om att du kan tala om vem du är. Det handlar om att du kan tala om vem du är och varifrån du kommer även inom olika delar av landet. Precis samma funktion har språk om de än inte är svenska eller nordiska.</textBlock>
  </contentBlock>
  <contentBlock page="0" id="i-bbb93e38ba8bb0fb">
    <textBlock id="i-2f957c9821bd7ec3">En sådan här passus vittnar milt uttryckt om en inskränkt kulturell bildningssyn. Den appellerar till något helt annat än just detta.</textBlock>
  </contentBlock>
  <contentBlock page="0" id="i-f827b8f68f1b4f71">
    <textBlock id="i-cad8d576e7d8f814">Vidare skriver man:</textBlock>
  </contentBlock>
  <contentBlock page="0" id="i-97376ddc5a6be93e">
    <textBlock id="i-9baaf7859ffb84a0">''Ansvaret för att lära sig svenska språket bör enligt utskottets uppfattning ligga på den enskilda invandraren -- samhället kan endast erbjuda ett gott stöd. Det bör vara obligatoriskt att lära sig det svenska språket för invandrare som avser att permanent bosätta sig i Sverige. Senast tolv månader efter beviljat uppehållstillstånd bör varje invandrare behärska svenska språket på en definierad nivå. Kunskapskontroll med klara gränser för vad som är godkänt bör införas. Om det är uppenbart att en enskild individ inte anstränger sig eller vill lära sig svenska skall naturligtvis sanktionsmöjligheter övervägas.''</textBlock>
  </contentBlock>
  <contentBlock page="0" id="i-b73b7ef9224dcc47">
    <textBlock id="i-b3049c8ad88afb27">Vi vill driva på behandlingen av uppehållstillstånd.</textBlock>
    <textBlock id="i-76e628cc5175ee4d">Det är inte ovanligt att vi får hit flyktingar som är analfabeter. Hur går det ihop med ett sådant resonemang som ni för i er reservation? Hur lång tid skall en analfabet få på sig att lära sig det svenska språket, 12 månader eller mer?</textBlock>
  </contentBlock>
  <contentBlock page="0" id="i-a8b46e1983dea884">
    <textBlock id="i-418489744af01b75">Ni skriver också om sanktionsmöjligheter och kunskapskontroll. Vilka skall stå för dessa mer än de lärare som arbetar med svenskundervisningen?</textBlock>
    <textBlock id="i-e6e42df24ead91cf">Vilka sanktionsmöjligheter i övrigt, utöver den möjlighet som Stefan Kihlberg föreslog, att dra in statsbidraget, skulle kunna föreligga? Kan det vara skäl för utvisning, eller vilka ytterligare sanktionsmöjligheter är det Ny demokrati avser?</textBlock>
    <textBlock id="i-45927850cc355554">Jag skulle bra gärna vilja veta detta.</textBlock>
  </contentBlock>
  <contentBlock page="0" id="i-e09cbc57349cea61">
    <textBlock id="i-b34a52e2c7a84d39">Jag tycker att övriga partier, alltifrån</textBlock>
    <textBlock id="i-34a25a09bd35fd58">Vänsterpartiet till Moderaterna, tar kvalitetsfrågorna på allvar. Vi gör det i detta betänkande. Vi har lyckats enas om en text runt detta. Det bör vara en nog så tydlig signal till de olika ansvariga i de här frågorna ute på fältet.</textBlock>
  </contentBlock>
  <contentBlock page="0" id="i-ed5d00af9cb5e315">
    <textBlock id="i-971ad5179f2bc192">Om Ny demokrati inte kan skapa litet substans i vad man avser med kvalitetskontroll, vem som skall stå för den, sanktionsmöjligheter osv. är reservationen snällt tolkat ett kraftigt opportunistiskt slag i luften för att vinna billiga röster, inget annat.</textBlock>
  </contentBlock>
  <contentBlock page="0" id="i-cb93df120577d496">
    <textBlock id="i-2faffdbe6c982ae2">Jag vill också kommentera det Jan Björkman sade.</textBlock>
    <textBlock id="i-077ffa4849872f2f">Jag håller med Jan Björkman om att det är viktigt att vi nu när vi har en hög arbetslöshet använder</textBlock>
    <textBlock id="i-a882d5db94fe7524">''möjligheten'' att ge unga människor en höjd kompetens genom att ge dem utbildning. Jag tror att de flesta partier i riksdagen står bakom en sådan tanke.</textBlock>
  </contentBlock>
  <contentBlock page="0" id="i-b9462d9e6ba826b7">
    <textBlock id="i-ea938657fb04cc93">Men då tycker vi från Vänsterpartiet att det är väldigt viktigt att vi inte använder detta instrument just därför att vi inte har något annat att ta till. De människor som går in i vuxenutbildning eller bygger på med det tredje gymnasieåret får inte uppfatta att detta blir en förvaring. Det måste framgå mycket tydligt och klart att det är en arbetsinsats som de gör. Naturligtvis gör de den för sig själva, men det är också en arbetsinsats som vi från riksdagen och andra instanser betraktar som en framtida investering för samhället. Därför kanske man borde överväga ytterligare åtgärder för dem som bygger på med det tredje året i gymnasieskolan.</textBlock>
  </contentBlock>
  <contentBlock page="0" id="i-8dbfc8a8d3792c48">
    <textBlock id="i-f5e01bea9ee54981">Man kanske skulle eftersträva att göra gymnasieskolan litet mer lik arbetslivet i övrigt som en slags markering av att vi anser att detta är en arbetsinsats och en nödvändig investering för samhället. Här kanske man skulle pröva frågan om att införa reglerad arbetstid i gymnasieskolan. Jag tror att Assar Lindbeck skulle tycka om en sådan här idé. Det är den enda punkt som jag och Assar</textBlock>
    <textBlock id="i-f38cb86a9b16f9e5">Lindbeck kan föra ett resonemang om.</textBlock>
  </contentBlock>
  <contentBlock page="0" id="i-d3a890055c911fa3">
    <textBlock id="i-c5f3a11270c768b7">Jag skulle kunna tänka mig att vi förde en diskussion och utredde villkoren för att införa sex timmars arbetsdag i gymnasieskolan. Det är ett gammalt krav från Vänsterpartiets sida att man borde undersöka den möjligheten, vilka effekter det har på olika avtal för lärare och andra. Man skulle kanske kunna utöka studietiden successivt under de tre åren i gymnasieskolan.</textBlock>
  </contentBlock>
  <contentBlock page="0" id="i-db788aabff6a6986">
    <textBlock id="i-148ee851f7046925">Räknar man genomsnittligt på vad detta skulle innebära under ett läsår får man utgå från att eleverna i gymnasieskolan i dag har ca 900</textBlock>
    <textBlock id="i-23c7a3aed62edf85">sextiominuterslektioner i skolan. Skulle vi införa sex timmars arbetsdag -- i så fall menar jag att man gör allt arbete i skolan, man har inte läxor -- får man räkna med en viss semestertid och att det faller bort en del dagar genom helger. Om man för enkelhetens skull räknar med att arbetsåret är 44</textBlock>
    <textBlock id="i-e23145c1c802b633">veckor skulle man få 200 timmar mer för studier i skolan.</textBlock>
  </contentBlock>
  <contentBlock page="0" id="i-b3dbf2fad463c793">
    <textBlock id="i-87a103be5b0fcd37">Jag tycker inte att det i det fallet är orimligt att pröva frågan om inte detta också borde ge någon form av ekonomisk stimulans för de elever som är villiga att bygga på sin utbildning med ett år till för att öka sin kompetens och göra en bättre insats på sitt jobb framöver. De skulle få en viss ekonomisk ersättning för detta.</textBlock>
  </contentBlock>
  <contentBlock page="0" id="i-279246a18dd6f6c5">
    <textBlock id="i-1d1ca8c70a9b36c1">Alternativet är att de struntar i att bygga på sin utbildning och i stället blir föremål för andra arbetsmarknadspolitiska insatser, som kanske är betydligt dyrare. Jag vet att det jag säger i dag är något nytt, men jag tycker att det är något som de andra partierna borde ta till sig. Jag skall föra fram detta till höga vederbörande som inte är här i dag.</textBlock>
    <textBlock id="i-e4ef88f56526f92e">Jag tänker på statsråd och andra.</textBlock>
  </contentBlock>
  <contentBlock page="0" id="i-feed516ee748df9e">
    <textBlock id="i-5ba81d3673c9cbd8">Herr talman! Det är bra att det genom det beslut vi fattar i dag införs stimulansbidrag till skolans fysiska arbetsmiljö. Det bygger på en gammal uppgörelse mellan oss och Socialdemokraterna från striden om ändrat huvudmannaskap för lärarbefattningar. Vi välkomnar detta.</textBlock>
  </contentBlock>
  <contentBlock page="0" id="i-fae68fb836f4c658">
    <textBlock id="i-14a8d018bd711af7">Tyvärr ansluter sig utskottet inte till vårt förslag när det gäller ytterligare medel -- 100 miljoner kronor, vilket inte är mycket i dagens ekonomiska debatt.</textBlock>
    <textBlock id="i-da2a389c54fed2e3">Vi vill anslå ytterligare 100 miljoner kronor till inredning och utrustning. Vi gör det dels naturligtvis av arbetsmarknadspolitiska skäl, därför att det ger jobb i handel osv, dels av omsorg om utbildningens kvalitet. Det behövs litet annat än väggar, tak och golv för att bedriva en bra undervisning. Det behövs även viss utrustning för bra laborationer, och det behövs bra böcker i skolbiblioteken, osv. 100 miljoner kronor är ju inga fantasisummor i detta sammanhang, men tyvärr tillstyrker utskottet inte vårt yrkande.</textBlock>
  </contentBlock>
  <contentBlock page="0" id="i-d032a67f2b37d34f">
    <textBlock id="i-fa5d7c99e698f674">Dessutom vill vi anslå ytterligare 100 miljoner kronor till vuxenutbildning, just mot bakgrund av behovet av en höjning av kompetensen inom bl.a.</textBlock>
    <textBlock id="i-7931489f6a7eef54">det svenska näringslivet.</textBlock>
  </contentBlock>
  <contentBlock page="0" id="i-7862f0440954b97c">
    <textBlock id="i-d754d499cec82cea">Till slut har vi från Vänsterpartiet föreslagit att man borde återinföra ett sektorsbidrag till skolan. Det beror kortfattat på de rapporter som vi har fått utifrån om kraftiga nedskärningar på skolans område. Svenska kommunaltjänstemannaförbundet talar i en undersökning som man gjort om 40-procentiga nedskärningar på skolans område ute i kommunerna. Vi från Vänsterpartiet är helt övertygade om att detta kommer att få negativa konsekvenser på skolans område när det gäller olika kvalitetsfrågor.</textBlock>
  </contentBlock>
  <contentBlock page="0" id="i-bb95de36e635b2bb">
    <textBlock id="i-cf8312f8e7dd873b">När det gäller frågan om vem som styr skolan eller inte, säger de andra partierna att det finns ett statsbidrag ute i kommunerna i en säck eller en påse -- jag tycker att det nu för tiden börjar likna mer en påse än en säck, i alla fall när det gäller storleken. Det gör att kommunerna själva styr över skolan och bestämmer hur de skall använda sina medel. Det gör de inte alls. Detta kan vi diskutera länge. Det finns nämligen styrdokument också härifrån där det sägs vad skolan är ålagd att göra och inte göra. Därmed styr vi också på sätt och vis hur man skall använda pengarna.</textBlock>
  </contentBlock>
  <contentBlock page="0" id="i-15b833e9e2907a7e">
    <textBlock id="i-8da33cf3d5cac4a9">Att införa ett sektorsbidrag handlar om något helt annat. Det inskränker inte kommunens egen självbestämmanderätt. Det tydliggör vårt nationella ansvar för skolan, för en likvärdig skola som barnen skall möta oavsett vilka villkor som de kommer från. Det är detta som det handlar om.</textBlock>
    <textBlock id="i-6a209376a923cca4">Det handlar om att vi skall säga att om vi vill genomföra reformer och om vi vill lägga ytterligare åtaganden på kommunerna eller på skolan i form av en läroplan som är ett styrdokument, skall vi också kunna säga att vi beräknar att det kommer att kosta litet mer pengar och att vi därför lägger på sektorsbidraget. Sedan identifierar vi dessa pengar.</textBlock>
    <textBlock id="i-243a343ca5a84d2b">Det innebär att vi räknar med att man från denna nivå klarar av att bedriva denna verksamhet och fullgöra de uppgifter som vi anser att skolan i</textBlock>
    <textBlock id="i-4a435034f72d6f2c">Sverige gemensamt skall göra för att ha just likvärdigheten som ledstjärna, den likvärdighet som från början infördes i utbildningsdebatten av, tror jag, Tage Erlander och senare även av Olof</textBlock>
    <textBlock id="i-2b5ad9a043287213">Palme. Jag kan rekommendera en del socialdemokrater att läsa sin historia på dessa punkter.</textBlock>
  </contentBlock>
  <contentBlock page="0" id="i-175ec45f061a20ee">
    <textBlock id="i-755d409ed72668af">Herr talman! Jag ber om ursäkt för att jag har dragit över min taletid, men jag var engagerad, och är. Jag slutar mitt anförande med att yrka bifall till vår motion Ub502 yrkandena 1, 7 och 18. Dessutom yrkar jag bifall till de socialdemokratiska reservationerna 1, 2 och 3. Jag kunde tyvärr inte delta i slutjusteringssammanträdet i utskottet. Det beror på att vi riksdagsledamöter har mycket att göra.</textBlock>
  </contentBlock>
  <contentBlock page="0" id="i-0145a0e291f6f4ac">
    <textBlock id="i-5d596c0aa12b75ca">Anf. 64  STEFAN KIHLBERG (nyd) replik:</textBlock>
  </contentBlock>
  <contentBlock page="0" id="i-ec05231e147895c1">
    <textBlock id="i-69d1d591e8c53b76">Herr talman! Nog var Björn Samuelson engagerad alltid. Jag skulle vilja påstå att han var mer än så.</textBlock>
    <textBlock id="i-b17bf02e8088f79c">Han gick över i vad jag kallar affektiva rallarsvingar och kraftfulla insinuationer. Men jag ser igenom det och skall försöka förstå vad han egentligen sade. Då konstaterar jag med stolthet att om det innebär att man har en inskränkt bildningssyn att tycka att det svenska språket skall talas i Sverige, då är jag stolt över att ha det som Björn Samuelson kallar för en inskränkt bildningssyn. Jag tycker att det svenska språket är värt att värna. Om jag åker till USA, talar jag engelska. Om jag åker till</textBlock>
    <textBlock id="i-98b5e7f0638f5062">Tyskland, talar jag tyska. Om jag skulle få för mig att fly från Sverige, vilket jag inte alls tänker göra --</textBlock>
    <textBlock id="i-677c2a27b2d0a530">jag tycker att Sverige är ett utomordentligt bra land -- t.ex. till Spanien, skulle jag faktiskt, när jag kommer dit och om de tar emot mig på samma vänliga sätt som vi tar emot flyktingar, tycka att det är självklart att jag lär mig spanska mycket fort.</textBlock>
  </contentBlock>
  <contentBlock page="0" id="i-c791cfc93d3c9250">
    <textBlock id="i-4d1d589ab07ad79f">Det är mycket viktigt att kunna tala landets officiella språk. Vi anser att hemspråksundervisningen hindrar detta. Detta dokumenteras av tusentals lärare. Detta är alltså väl känt. Det är inte Ny demokratis analys, utan det är Riksrevisionsverkets och alla andra sakliga och kompetenta utredningsinstitutioners analys. Vi drar bara slutsatserna.</textBlock>
  </contentBlock>
  <contentBlock page="0" id="i-d9a257003a1d6187">
    <textBlock id="i-d75b6f1e3e99b03b">Som jag sade är krav för oss uttryck för omtanke, vare sig det är fråga om en förälder som ställer krav på sina barn eller ett samhälle som ställer krav på sina medborgare. Det gör man just därför att man bryr sig om. Vi avskyr den slapphet som Björn</textBlock>
    <textBlock id="i-160f74da3b4266d3">Samuelson upphöjer till norm. Man kan kalla det mys-pys eller velour. I dess värsta form står symbolen när någon frågar: Vad är klockan? Och den som svarar säger: Vad tycker du själv? Den typen av pedagogik gillar inte vi. Jag anser inte att det innebär att man har en utvecklad bildningssyn.</textBlock>
  </contentBlock>
  <contentBlock page="0" id="i-eed82272080bdf92">
    <textBlock id="i-a4a1601e4fa92fc2">Björn Samuelson talar om analfabeter. Med rätt pedagogik är 700 timmars undervisningsinsats en mycket kraftfull insats. Jag säger med rätt pedagogik, därför att det är självklart att man inte kan använda den pedagogik som man använder för människor som icke är analfabeter. Men det gör man inte. Tvärtom får uppläggningen en våldsam kritik för att den är ineffektiv och stelbent. Det är denna omsorg om att invandrarna skall få just detta stöd. Men de skall också själva faktiskt ta ansvaret för det. Björn Samuelson vet också att inlärning sker först när den individ som befinner sig i undervisningssituationen vill lära sig något.</textBlock>
    <textBlock id="i-e6ff43490e3f82c0">Motivationen hänger samman med den egna inställningen. Sedan spelar det ingen roll hur många timmar som avsätts. Om man inte vill, kommer man ingenstans.</textBlock>
  </contentBlock>
  <contentBlock page="0" id="i-4648789cc6560fc3">
    <textBlock id="i-dc2f0ebb289bbfb8">Anf. 65  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-52245afb3b781cad">
    <textBlock id="i-004e12e87733322d">Herr talman! Vi kan diskutera bildningsideal osv.</textBlock>
    <textBlock id="i-7aa5c8ee8db35876">ganska länge. Men jag tycker nog att Stefan</textBlock>
    <textBlock id="i-9d67eb70451aeb3e">Kihlberg har begränsat betydelsen, omfattningen och analysen något av vad ett språk är för en människa, om man sätter in det i möjligheten till bildning och fostran. Det handlar inte enbart om ett språk, i det här fallet det svenska språket. Det är viktigt, det kan jag hålla med om, liksom jag anser att det är viktigt med dialekter. Men jag anser att</textBlock>
    <textBlock id="i-8ff44d9a5cc590a7">Ny demokratis reservation saknar substans, därför att ni slänger ur er en massa ord och misshandlar därmed innehållet i frågan med just språket.</textBlock>
  </contentBlock>
  <contentBlock page="0" id="i-854ba739d6696dde">
    <textBlock id="i-cd127b3bd427ee74">Det finns många svenska författare som är översatta till en rad olika språk, inte minst barnoch ungdomsförfattare. Om människor som kommer från andra länder och förmodligen har ett mer utvecklat språk med sig än det språk som de möter här och får använda det för att möta den svenska kulturen och den nordiska kulturen i dessa översatta böcker, måste jag påstå, herr talman, att det som vi kallar hemspråk, vilket jag tycker är ett mycket dåligt begrepp, spelar en mycket betydande roll för just bildningsfunktionen hos den enskilda individen.</textBlock>
  </contentBlock>
  <contentBlock page="0" id="i-ab7aecb591e441ff">
    <textBlock id="i-54021f63fab91682">Sedan är det naturligtvis intressant att höra att det är Riksrevisionsverkets analyser som ligger till grund för Ny demokratis politik på dessa områden.</textBlock>
  </contentBlock>
  <contentBlock page="0" id="i-e1bf19be8138892c">
    <textBlock id="i-0854c083c74a847f">Stefan Kihlberg säger att detta är mys-pys och velour och jag vet inte allt. Det finns väl även andra mjuka tyger. Jag är inte så insatt i detta. Sedan säger han att jag representerar en hållningslös pedagogik eller metod och säger: Vad är klockan?</textBlock>
    <textBlock id="i-6c7f6b437bc34f26">Ja, vad tycker du själv?</textBlock>
  </contentBlock>
  <contentBlock page="0" id="i-aa62a1b074224f62"/>
  <contentBlock page="0" id="i-aecc3b206a1dbcf8">
    <textBlock id="i-3d55f7c275d8e14b">Man skulle kunna travestera detta och göra narr av er reservation om sanktionsmöjligheter, eftersom ni inte talar om vilka de är. Man skulle kunna säga:</textBlock>
    <textBlock id="i-b21c7a5122daca5c">Vad är klockan? Ja, vad tycker du själv? Och vilka sanktionsmöjligheter skall vi överväga om den inte är det?</textBlock>
  </contentBlock>
  <contentBlock page="0" id="i-b1b9984e7cae99dc">
    <textBlock id="i-6f25fafbcd64dd5f">Anf. 66  STEFAN KIHLBERG (nyd) replik:</textBlock>
  </contentBlock>
  <contentBlock page="0" id="i-04a6ef3faa6cd6c4">
    <textBlock id="i-ea45008ca83ffbfb">Herr talman! Jag skall inte förlänga debatten alltför mycket. För att i någon mån glädja Björn</textBlock>
    <textBlock id="i-f55604ada70b0c4c">Samuelson, som tycker att det är viktigt med dialekter, kan jag tala skånska i stället. Det går lika bra. Jag hoppas att Björn Samuelson förstår mig.</textBlock>
  </contentBlock>
  <contentBlock page="0" id="i-1d03b2a7320390cd">
    <textBlock id="i-15266918482cef68">Om Björn Samuelson inte är nöjd med texten i reservationen kan han ju läsa motionen. Där står mycket mer. I värsta fall skulle han kunna läsa</textBlock>
    <textBlock id="i-02799a1a84712ef9">Riksrevisionsverkets rapport. Det är inte det som är det viktiga. Vi har sagt att hemspråksundervisning är viktig. Men vi tilltror invandrarna att själva avgöra om de vill ha en sådan, i vilken utsträckning den skall bedrivas, hur den skall läggas upp och liknande. Den skall inte sabotera skolundervisningen. Det är det centrala.</textBlock>
  </contentBlock>
  <contentBlock page="0" id="i-13ada3ccadca980f">
    <textBlock id="i-933bdf36586f9aa3">Om nu Björn Samuelson skulle vilja ha riktigt sakkunnig hjälp, föreslår jag ett sammanträffande med Thomas Gür. Att han heter Gür beror på att hans föräldrar kommer från Turkiet. Han är fruktansvärt kritisk och håller med oss till alla delar när det gäller hemspråksundervisningen. Han tycker själv att den saboterar. Han om någon borde veta vad han talar om. Han är lätt tillgänglig. Han är informationssekreterare hos näringsministern.</textBlock>
    <textBlock id="i-d6a86ec26d83a543">Jag rekommenderar en lunch tillsammans med honom.</textBlock>
  </contentBlock>
  <contentBlock page="0" id="i-efc91b15829f043e">
    <textBlock id="i-55a5eeda361e6d48">Anf. 67  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-f3433e3b8882e098">
    <textBlock id="i-aecb62404ac29a5a">Herr talman! Vi kommer nog inte längre i den här diskussionen, jag och Stefan Kihlberg. Jag har läst hela motionen. Men jag blev inte särskilt klokare när jag jämförde vad som sägs i motionen med vad ni säger i er reservation.</textBlock>
  </contentBlock>
  <contentBlock page="0" id="i-cae3bf70a5132baf">
    <textBlock id="i-ff6fa0abbb070679">Också jag talar dialekt. Ibland är man tvungen att hyfsa till språket litet grand så att människor inte bara lyssnar till hur man säger någonting utan lyssnar till vad man säger. Nog tycker jag att ni är bra slappa i köttet i Ny demokrati i dessa frågor.</textBlock>
  </contentBlock>
  <contentBlock page="0" id="i-a28f9ddd62974917">
    <textBlock id="i-bce5170015d8ccee">Anf. 68  JAN BJÖRKMAN (s) replik:</textBlock>
  </contentBlock>
  <contentBlock page="0" id="i-5f2c72866ef7086a">
    <textBlock id="i-36929dd022db8bb7">Herr talman! Jag skall inte föra någon längre polemik med Björn Samuelson. Jag tror att vi i långa stycken är överens om den utbildningssatsning som vi bägge har berört.</textBlock>
  </contentBlock>
  <contentBlock page="0" id="i-e3a25f24ad2ad863">
    <textBlock id="i-05414e22db1b8094">Jag blir dock litet fundersam när Björn Samuelson säger: Vi gör dessa satsningar därför att de utgör det bästa till buds stående medlet i dagsläget. Det skulle alltså vara litet tveksamt. När det gäller gymnasieskolan hade det allra bästa varit en snabbare utbyggnad, vilket Björn Samuelsons parti och mitt parti har varit överens om. Det har tyvärr skjutits något på framtiden genom regeringsskiftet.</textBlock>
  </contentBlock>
  <contentBlock page="0" id="i-d04aee167e202f4f">
    <textBlock id="i-8225d9166112e424">Det är viktigt att man i detta läge gör alla ansträngningar för att bereda människor arbete eller utbildningstillfällen. Om det sedan innebär att satsningen i sig kortsiktigt tjänar ett arbetsmarknadssyfte och långsiktigt behovet för den enskilde -- att den fyller kravet på kompetenshöjning och en höjning av medborgarkompetensen -- är det utifrån min utgångspunkt i varje fall ingen nackdel. Att man tjänar två syften på en och samma gång kan jag leva med.</textBlock>
  </contentBlock>
  <contentBlock page="0" id="i-93c00222ea6fb7f7">
    <textBlock id="i-90acb9ba81698a3c">Anf. 69  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-fe91d65ff2b9c2ba">
    <textBlock id="i-445a4f39db2a82d0">Herr talman! Det jag ville höja ett varnande finger för var de beslut som vi nu kommer att fatta om att ge unga människor en möjlighet att gå ett tredje år på gymnasieskolan, ökade satsningar på vuxenutbildning osv. De får inte uppfattas som att de är de enda politiska verktyg som finns för att stävja arbetslösheten.</textBlock>
  </contentBlock>
  <contentBlock page="0" id="i-4f6c38da4227b19f">
    <textBlock id="i-f474ec34b07da017">Jag menar att ett livslångt lärande med återkommande studier, med en riktigt gedigen och bra utbildningsbas att stå på från början, måste ingå i en samhällspolitisk strategi på lång sikt. Vid en eventuell högkonjunktur gäller det att vi politiker är tuffa -- det kommer i varje fall vi från</textBlock>
    <textBlock id="i-e2a883fc3cc6bb48">Vänsterpartiet att vara, det kan jag garantera -- och även då hävdar utbildningens värde för en god kvalitet i samhället.</textBlock>
  </contentBlock>
  <contentBlock page="0" id="i-165ea241cb323e5b">
    <textBlock id="i-8c2598cc0f498c5c">Kanske man också skulle kunna använda utbildningspolitiken för att genomsyra samhället med synen på att bildning och kunskap i sig har ett värde. Jag tänker på kultur och humaniora, som man brukar använda som exempel, men också på naturvetenskap och teknik. Jag tror att det är nyttigt om en bibliotekarie kan hantera en varmluftspistol, en svarv och en borrmaskin.</textBlock>
  </contentBlock>
  <contentBlock page="0" id="i-663b1fd628105fe3">
    <textBlock id="i-1a01dfa280697f6d">Anf. 70  JAN BJÖRKMAN (s) replik:</textBlock>
  </contentBlock>
  <contentBlock page="0" id="i-a28e4e2f516b8db6">
    <textBlock id="i-2aa4f473ec399bec">Herr talman! Det är lätt att instämma i det som</textBlock>
    <textBlock id="i-334112261dac7221">Björn Samuelson sist sade. Inte heller vi ser dessa åtgärder som det enda politiska verktyget. De är ett av de verktyg som man i dag kan använda. Det har vi också understrukit genom att säga att dessa satsningar skall ligga inom det reguljära utbildningsväsendet, dvs. inom gymnasieskolan och den kommunala vuxenutbildningen. Det är viktigt.</textBlock>
  </contentBlock>
  <contentBlock page="0" id="i-31edd11f3f5d8cf0">
    <textBlock id="i-66e466903f67ad4f">Däremot är jag inte säker på vi här i dag kommer att fatta de beslut som Björn Samuelson nämner. I</textBlock>
    <textBlock id="i-c91c9fa8b5cd31b6">långa stycken finns det en majoritet mot de förslagen. Jag antar att den kommer att finnas även när det voteras så småningom. Det gör att vi inte får genomslag för alla dessa idéer.</textBlock>
  </contentBlock>
  <contentBlock page="0" id="i-df630641d426ca9b">
    <textBlock id="i-7d5717f6d9b2ef86">Tyvärr är inte, som Björn Samuelson sade i sitt huvudanförande, alla partier överens om vikten av denna utbildningssatsning. I så fall hade inte de reservationer som både Björn Samuelson och jag stöder behövts.</textBlock>
  </contentBlock>
  <contentBlock page="0" id="i-daef699a9abe4ec5">
    <textBlock id="i-33483569b207d2e5">Anf. 71  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-25c431fdaafa9f32">
    <textBlock id="i-f08c6d883f1e7b39">Herr talman! Det är riktigt att Vänsterpartiet och</textBlock>
    <textBlock id="i-7a9020212a661d45">Socialdemokraterna inte får igenom dessa satsningar på vuxenutbildning. Jag ser heller inte att vi framöver kommer att kunna få igenom det som arbetarrörelsens två partier står för. Jag tänkte kanske litet för fort. Det finns ändå ett förslag från regeringen om en utbyggnad av det tredje året inom gymnasieskolan. Ibland blir vi politiker anklagade för att det går för sakta, och ibland tänker man för fort. Någonstans däremellan kanske man finner sin harmoni.</textBlock>
  </contentBlock>
  <contentBlock page="0" id="i-c572e3bd71aaccf2">
    <textBlock id="i-a2741a381fdfae6b">Anf. 72  ULF MELIN (m):</textBlock>
  </contentBlock>
  <contentBlock page="0" id="i-8d8002d2e38f12cb">
    <textBlock id="i-115d6f06bb93b4ce">Herr talman! Som herr talmannen kanske förstår handlar detta ärende om både ROT-pengar till skollokaler och hemspråksundervisningens vara eller inte vara. I betänkandet döljer sig också det socialdemokratiska utspelet från januari månad om att skapa 190 000 nya jobb. Av de s.k. jobben är</textBlock>
    <textBlock id="i-564b4cfd728235ef">70 000 utbildningsplatser, vilka vi nu skall behandla i detta ärende.</textBlock>
  </contentBlock>
  <contentBlock page="0" id="i-e1456185d2f969b1">
    <textBlock id="i-5cd5428fa96e023f">Jan Björkman sade att Socialdemokraterna föreslår att man skall skapa 50 000 nya platser på det s.k.</textBlock>
    <textBlock id="i-3d142e695f44dbc3">tredje året. Ungdomar som har en tvåårig gymnasial utbildning skall få möjlighet att bygga på med ett tredje år, och man skall höja gränsen från</textBlock>
    <textBlock id="i-d6b38d6284197b14">20 år till 24 år. Socialdemokraterna har i sin motion också lagt fram ett förslag om att skapa 20 000 nya platser inom komvux.</textBlock>
  </contentBlock>
  <contentBlock page="0" id="i-7f4651fba2d67ad9">
    <textBlock id="i-12ceaa932d44752e">Jag menar att det finns en hel del luft i dessa siffror.</textBlock>
    <textBlock id="i-7a3d884537cef154">De är inte realistiska. Det vore bra om jag kunde få litet fler besked av Jan Björkman om hur man tänker sig detta.</textBlock>
  </contentBlock>
  <contentBlock page="0" id="i-41bc5775a32e286a">
    <textBlock id="i-511c36915a01c60b">Det finns två utgångspunkter för mitt resonemang.</textBlock>
    <textBlock id="i-6e326f11a498049e">Den ena utgångspunkten är att</textBlock>
    <textBlock id="i-0dbeffe7ce5491a8">Socialdemokraterna här har lagt fram förslag om utbildningsplatser för de kategorier som jag nämnde men också förslag om fler platser inom den högre utbildningen. Man har sagt att det finns ett förslag till anslag för det hela. Men det anmärkningsvärda är att man inte har talat om hur det hela skall betalas, hur det skall finansieras.</textBlock>
  </contentBlock>
  <contentBlock page="0" id="i-04185e79f3e7e30e">
    <textBlock id="i-5afacb07c4081b40">Nu har man visserligen tillsatt en grupp ledd av Sten</textBlock>
    <textBlock id="i-73701cfd899abc82">Andersson som i maj månad skall komma med ett besparingsförslag. Jag tror nog mer på Jan</textBlock>
    <textBlock id="i-2e688a7c18ef04bb">Björkman än på Sten Andersson i detta fall. Jag vore tacksam om Jan Björkman kunde lätta litet på förlåten och tala om hur finansieringen skall ske.</textBlock>
  </contentBlock>
  <contentBlock page="0" id="i-6b85f505deab8a8d">
    <textBlock id="i-01835be4152d8625">Jag tycker dock att vi skall kunna diskutera realismen i förslaget. Under innevarande läsår har vi erbjudit elever som just har gått en tvåårig gymnasial utbildning att gå det tredje året. Under det här läsåret är det ungefär 11 000 elever som har tagit den här möjligheten. Då är det ganska långt till talet 50 000.</textBlock>
  </contentBlock>
  <contentBlock page="0" id="i-1ae7118279acc0a8">
    <textBlock id="i-f80d433f1f166eb8">Jan Björkman tog också upp vikten av att man skall erbjuda detta. De kriterierna ställer vi upp på till fullo. Det är viktigt att vi ger elever chansen att höja sin kompetens och att kunna vidareutbilda sig osv. Det är oerhört dramatiskt för både självförtroende och självkänsla att hamna i arbetslöshet. Det ansvaret tar vi. Det ansvaret tar också regeringen. I utskottet har vi sagt att alla elever som är under 20 år och som har en tvåårig gymnasial utbildning skall få möjlighet att även gå ett tredje år.</textBlock>
  </contentBlock>
  <contentBlock page="0" id="i-c822b2d4c98eddfd">
    <textBlock id="i-872a58641aed3918">Jag tror att vi måste skilja på vad som är gymnasieutbildning och vad som är vuxenutbildning. För den grupp som är över 20 år skall det självfallet finnas möjlighet att gå kommunal vuxenutbildning, folkhögskola eller högre utbildning. Vi bygger trots allt ut dessa sektorer ganska mycket. Det har den här regeringen gjort. Det är också viktigt att vi i dag säger att det är Skolverket som skall fördela dessa pengarna.</textBlock>
  </contentBlock>
  <contentBlock page="0" id="i-be09362082f73f07">
    <textBlock id="i-1556085a84c896fd">I reservation 2 vill Socialdemokraterna att vi redan nu skall tala om huruvida det skall finnas möjlighet att gå det tredje året. Vi säger vi att det är möjligt att möjligheten skall finnas, men detta skall vi ta upp i budgetpropositionen nästa år. Detta är ändå ett år framåt. Vi kan inte binda upp oss på det sätt som Socialdemokraterna vill att vi skall göra.</textBlock>
  </contentBlock>
  <contentBlock page="0" id="i-a88e05f17d622e9e">
    <textBlock id="i-b415b642d1b56d2d">Låt mig sedan kommentera detta med komvux och de 20 000 platserna. I den uppgörelse som regeringspartierna träffade med</textBlock>
    <textBlock id="i-44395ef25e7870cb">Socialdemokraterna i höstas tillskapade vi 13 000</textBlock>
    <textBlock id="i-7081e33d64097900">nya platser inom den kommunala vuxenutbildningen. Vad har då hänt där? Det har visat sig att dessa 13 000 platser inte är fullt utnyttjade. Ungefär en tredjedel står lediga. Vad är då förklaringen till detta? En förklaring är att kommunerna inte har byggt ut vuxenutbildningen, kanske beroende på att som förslaget ligger står staten för den ena halvan av kostnaden och kommunerna för den andra halvan. Det kan vara en orsak. En annan orsak kan vara vuxenstudiestödet.</textBlock>
  </contentBlock>
  <contentBlock page="0" id="i-b59941c683f7dc1f">
    <textBlock id="i-346cb7cea165d8f5">Jag måste ställa några motfrågor. Vad har</textBlock>
    <textBlock id="i-291f58c126c74077">Socialdemokraterna för plattform för att lägga fram förslaget om 20 000 platser? Vilka garantier har ni för att kommunerna kommer att bygga ut i den omfattningen? Finns verkligen den kö som ni talar om? Det finns ett antal frågetecken när det gäller detta.</textBlock>
  </contentBlock>
  <contentBlock page="0" id="i-fddf0bfce9d7b5d6">
    <textBlock id="i-06b9bc6dcc069d20">Det har också visat sig att det har gjorts neddragningar inom vissa sektorer inom den kommunala vuxenutbildningen. Men vad har hänt i stället? Där har ju länsarbetsnämnderna gått in och köpt väldigt mycket utbildning. En viktig punkt som utskottet tar upp här och som vi måste diskutera framöver är just detta om vad som skall vara reguljär utbildning och vad som skall vara arbetsmarknadspolitisk utbildning. Genom åren har vi skapat en djungel på det här området. Det finns också anledning att se över kostnaderna för de olika utbildningarna.</textBlock>
  </contentBlock>
  <contentBlock page="0" id="i-fcd3259b188d8934">
    <textBlock id="i-f9079145c3cc41ef">Jan Björkman nämnde detta med teknikerutbildningarna och att man skulle skapa</textBlock>
    <textBlock id="i-2c49229453e38f33">2 000 platser där. Hur kan riksdagen besluta om detta egentligen? Det är faktiskt kommunerna som avgör vilka utbildningar som skall finnas inom komvux. Det är ju ett förslag som den tidigare socialdemokratiska regeringen lade fram för riksdagen. Vi kan inte styra härifrån om det skall vara teknikerutbildning eller något annat. Där tycker jag faktiskt att ni gör en liten tankevurpa.</textBlock>
  </contentBlock>
  <contentBlock page="0" id="i-1100fefe33cfcceb">
    <textBlock id="i-0bb1a0bfdec3b5e1">Sedan skulle jag också vilja kommentera de reservationer som finns ifrån Ny demokrati och</textBlock>
    <textBlock id="i-10bf0d4f4a1db7aa">Stefan Kihlbergs anförande. Där får man intrycket att debatten om hemspråk har kommit först nu sedan Ny demokrati kom in i riksdagen. Så är inte fallet. Detta har vi naturligtvis diskuterat under ett antal år. Det skall vi inte sticka under stol med.</textBlock>
    <textBlock id="i-4aeaaf2fe54961d5">Med det resurssystem som fanns tidigare, fanns det inget incitament för kommunerna att se över hemspråksundervisningen.</textBlock>
  </contentBlock>
  <contentBlock page="0" id="i-9cc8825235a4f575">
    <textBlock id="i-3e5aed65a5c06c02">Det fanns utan tvekan fall där både lärartäthet och mycket annat kunde ifrågasättas. Men den kritiken har framförts tidigare. Det som har hänt är att riksdagen har stramat upp de regler som gäller hemspråksundervisningen. Men det finns nog anledning att även fortsättningsvis följa frågan.</textBlock>
  </contentBlock>
  <contentBlock page="0" id="i-8802073b79f37a64">
    <textBlock id="i-68851ad62b614bf5">Jag tror att man lurar sig själv litet grand om man säger att vi skall slopa hemspråksundervisningen i skolan. Det finns trots allt barn och ungdomar på</textBlock>
    <textBlock id="i-eb4ac4353e5b37b1">14--15 år som kommer till Sverige och inte har gått i skolan över huvud taget. Jag tror att det är oerhört viktigt att de kan sitt eget språk för att de skall kunna lära sig svenska -- ett nytt språk.</textBlock>
  </contentBlock>
  <contentBlock page="0" id="i-8dc6f51ac754694c">
    <textBlock id="i-b5b93d85ea63a62e">Stefan Kihlberg sade att hemspråksundervisningen inte skulle ligga inom skolans ram, men att de organisationer som skulle driva den skulle få statsbidrag till undervisning och lokaler. Jag måste fråga Stefan Kihlberg: Var anslår ni dessa pengar någonstans? Jag har inte kunnat finna dem i era budgetförslag.</textBlock>
  </contentBlock>
  <contentBlock page="0" id="i-e312fcd5c40cb761">
    <textBlock id="i-777741c92149523f">Reservation 5 handlar om svenska för invandrare.</textBlock>
    <textBlock id="i-f77f780f43a143cf">Det stämmer att både Riksdagens revisorer och</textBlock>
    <textBlock id="i-a793b7f8cd0dfb54">Riksrevisionsverket har gjort anmärkningar på undervisningen. Dels har man haft mycket låga elevtal och många avhopp, dels tar det mycket lång tid.</textBlock>
  </contentBlock>
  <contentBlock page="0" id="i-26579c5e8b9732be">
    <textBlock id="i-40ce7b8cebb904e7">Riksdagen fattade beslut -- jag tror att det var våren</textBlock>
    <textBlock id="i-f8754afed5e81915">1990 -- att vi skulle ha nya statsbidragsregler som gällde just den här delen. Där ger man en klumpsumma, men man skulle också se till att det skulle gå att koncentrationsläsa och att ha större grupper. I de fall där man tittat på detta -- det är i och för sig bara fyra kommuner -- har det inte lyckats att få genomslag för det här. Att då säga att hela statsbidraget skall tas bort är väl ändå inte lösningen. Lösningen är i stället att gå på kommunalpolitiker och skolfolk. Det kan vi göra genom att kommunerna får pengar för detta. De måste se till att de förbättrar undervisningen. Det måste vara den rätta vägen.</textBlock>
  </contentBlock>
  <contentBlock page="0" id="i-735042272dc755f7">
    <textBlock id="i-46480bbffbfc0ad9">Slutligen framstår Björn Samuelson som en stor innovatör här i talarstolen när han pratade om att vi skulle kunna varva praktik med utbildning. Jag tror att det ligger en hel del i det Björn Samuelson sade. Jag tror inte att vi skall ha sextimmarsdag o.d., och vi får inte bara skapa skolan till någon slags förvaringsplats. Vi måste också se till att de elever som t.ex. har gått tvååriga utbildningar kan varva utbildning med praktik. Alla elever är inte studiemotiverade. Det finns nog anledning att se över detta i framtiden och hitta olika modeller. Vi måste ständigt vara flexibla inför dessa frågor.</textBlock>
  </contentBlock>
  <contentBlock page="0" id="i-db7d4967e57efffa">
    <textBlock id="i-ad024754ab8f3423">Herr talman! Avslutningsvis vill jag yrka bifall till hemställan i betänkandet och avslag på reservationerna och Björn Samuelsons yrkande.</textBlock>
  </contentBlock>
  <contentBlock page="0" id="i-8d782b3fd5a941f7">
    <textBlock id="i-7223c25b7d6d3684">Anf. 73  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-1594fa12eac14da9">
    <textBlock id="i-4b3d1bc52adafb2e">Herr talman! Jag nämnde inte alls frågan om varvning av teori och praktik när det gällde diskussionerna om arbetstid och annat i gymnasieskolan. Det handlar mer om att göra gymnasieskolan mer lik arbetslivet i övrigt, Ulf</textBlock>
    <textBlock id="i-d9aff8b4ca93da0e">Melin.</textBlock>
  </contentBlock>
  <contentBlock page="0" id="i-7e5ba3cd8e9e84bf">
    <textBlock id="i-57216e2eef250b88">Jag menar att varvning av teori och praktik inte skall komma in först på gymnasieskolan. Jag anser att man från början bör bedriva en utbildning i skolan som varvar teori och praktik. Praktiken får aldrig tjäna som ett alibi för att teorin är erbarmligt dåligt utvecklad eller tråkig. Man får inte för att orka med teorin sätta in litet praktik i stället. Vi har sett att detta många gånger har varit fallet, och det är uttryck för en inskränkt syn på skolutbildningens betydelse för individens utveckling.</textBlock>
  </contentBlock>
  <contentBlock page="0" id="i-4803281c1c01d5fa">
    <textBlock id="i-d2861e0db8e38baa">Kravet på sex timmars arbetsdag har ställts för att arbetstiden i skolan skall kunna regleras. Man skulle härigenom tydliggöra också för eleverna vad som är arbetstid och vad som är fritid. Även vi riksdagsledamöter kan åtminstone ibland känna ett behov av en tydlig sådan gräns, och jag tror att detsamma gäller också för många andra människor.</textBlock>
  </contentBlock>
  <contentBlock page="0" id="i-1de0318c3344f3c9">
    <textBlock id="i-d0919e51b3f31230">Jag vill i min replik på Ulf Melins anförande också hemställa om bifall till vår motion Ub502 yrkande</textBlock>
    <textBlock id="i-4e251e007dc6769b">1 om återinförande av sektorsbidrag till skolan för att klargöra och förtydliga regeringens, oppositionspartiernas och riksdagens ansvar för den skolpolitik som vi ålägger kommuner och andra att bedriva. Det blir då också lättare för dem som befinner sig utanför det här huset att ställa oss till svars. Vi kan då inte glida undan med att säga till dem att de själva får göra prioriteringar. Det blir allt svårare att ge det svaret när tiderna blir allt knappare. Det är då bättre att införa sektorsbidrag, som visar på vilken nivå verksamheterna skall klara de uppgifter som vi lägger på dem. På det sättet inskränker man inte heller kommunernas eller andra utbildningsanordnares självbestämmanderätt, som jag sade i mitt inledningsanförande.</textBlock>
  </contentBlock>
  <contentBlock page="0" id="i-1f3d4505ea96c8ea">
    <textBlock id="i-4e28a7faaa71e7a8">Anf. 74  ULF MELIN (m) replik:</textBlock>
  </contentBlock>
  <contentBlock page="0" id="i-fe4e8fde8ba8090b">
    <textBlock id="i-0f9be36627e556ac">Herr talman! Jag tror att det är en för snäv slutsats att ett återinförande av sektorsbidraget på skolans område är bättre än den stora ''påsen''. Björn</textBlock>
    <textBlock id="i-3e921a6209711dad">Samuelson har en för liten tilltro till lokala beslutfattares och skolans förmåga att lösa dessa frågor. Det är oerhört viktigt att föra ner de skattemedel som vi satsar på olika ändamål så långt som möjligt. När vi nu har gått över från ett målstyrt system på bl.a. skolans område tror jag att man biter sig i svansen om man återinför en mängd olika regler. Det viktiga är i stället att ha en bra utvärdering av att de mål som regering och riksdag har beslutat om på detta område verkligen nås. Det är det som vi skall syssla med, inte med regelstyrning.</textBlock>
  </contentBlock>
  <contentBlock page="0" id="i-b7f2d83e4247c6f9">
    <textBlock id="i-52150a4f90c94ae6">Björn Samuelson säger att man har haft en inskränkt syn på varvning av teori och praktik. Den uppfattningen kan jag dela. Också jag ansluter mig till inriktningen att vi i Sverige bör ha en jämlik skola -- men för den skull skall skolan inte vara likformig. Problemet är att man har haft en likformig skola, där man inte har tagit till vara de elever som är praktiskt lagda och som inte har en teoretisk läggning. Det finns anledning att uppmärksamma dessa frågor i samband med arbetet med den nya läroplanen. Vi bör där maximalt ta till vara varje elevs möjligheter till inlärning.</textBlock>
  </contentBlock>
  <contentBlock page="0" id="i-966188bb84272abc">
    <textBlock id="i-fdff9d4ae15d0006">Anf. 75  BJÖRN SAMUELSON (v) replik:</textBlock>
  </contentBlock>
  <contentBlock page="0" id="i-3308814bf1a5dce8">
    <textBlock id="i-9fc87e4a91dd2999">Herr talman! Till frågan om innehållet i begreppet jämlikhet får vi anledning att återkomma. Till skillnad från Ulf Melin lägger jag också in en social dimension i begreppet en jämlik skola. Jämlikhet betyder vidare inte likformighet. Det betyder precis tvärtom att skolan skall agera på olika sätt gentemot olika individer utifrån deras erfarenheter och behov. Till den diskussionen kan vi återkomma.</textBlock>
  </contentBlock>
  <contentBlock page="0" id="i-0524375f27fd5bce">
    <textBlock id="i-2f4e310eba6f7ac3">Vad gäller sektorsbidrag eller inte vill jag säga att detta för vår del handlar om ansvar. Också vi har sagt att vi kan vara med på en målstyrd skola, Men,</textBlock>
    <textBlock id="i-4868b6fb71e44d39">Ulf Melin, en målstyrd skola skall -- som du också säger -- utvärderas, och det skall finnas utvärderingsinstrument. Även detta kan vi hålla med om. Vi har lagt fram flera förslag i riksdagen om utvärdering och uppföljning av den skolpolitik som det tas beslut om här i riksdagen. Men -- och det är viktigt -- mål och medel hänger ihop om man vill tydliggöra ansvarsfrågan på ett demokratisktpolitiskt sätt, så att vi utbildningspolitiker liksom förresten också alla andra här i kammaren skall bli</textBlock>
    <textBlock id="i-3864d495dd37650e">''hängbara'' åtminstone vart tredje år.</textBlock>
  </contentBlock>
  <contentBlock page="0" id="i-a9b6d1323548275a">
    <textBlock id="i-b3cc3c667ef34f0b">Anf. 76  ULF MELIN (m) replik:</textBlock>
  </contentBlock>
  <contentBlock page="0" id="i-b6077fe2329133a2">
    <textBlock id="i-3357f11ad0ef5c48">Herr talman! Till skillnad mot Björn Samuelson tror jag inte att skolan i sig får mer av resurser genom ett sektorsbidrag än om pengarna ges i en stor ''påse''. Man skapar inte mer pengar via ett sådant system. Det är i stället viktigt att vi faktiskt har tilltro till beslutsfattarna på lokal nivå.</textBlock>
  </contentBlock>
  <contentBlock page="0" id="i-98208878078c408e">
    <textBlock id="i-d3054825736afa4c">Jag har exempelvis svårt att tänka mig att man ute på fältet inte skulle prioritera skolan. Jag tror att de flesta människor här i Sverige inser vikten av att ett land har ett bra utbildningsväsende och en bra skola. Jag har den tilltron till människorna, men det har inte Vänsterpartiet.</textBlock>
  </contentBlock>
  <contentBlock page="0" id="i-9c6bfd1bfd710959">
    <textBlock id="i-84d50b03fa629002">Andre vice talmannen anmälde att Björn</textBlock>
    <textBlock id="i-0f37ccd2f2ceac31">Samuelson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-80815efb5b191bb9">
    <textBlock id="i-6cddb69815c0cb4c">Anf. 77  JAN BJÖRKMAN (s) replik:</textBlock>
  </contentBlock>
  <contentBlock page="0" id="i-08abd8374b73c0be">
    <textBlock id="i-929c84198e46b984">Herr talman! Några kommentarer med anledning av Ulf Melins anförande.</textBlock>
  </contentBlock>
  <contentBlock page="0" id="i-bdb59389a55a55fb">
    <textBlock id="i-342798caac01f16f">För det första måste jag säga att det klingar litet ihåligt när Ulf Melin säger att vi från socialdemokratisk sida inte har finansierat våra satsningar. I så fall är vi i tämligen gott sällskap.</textBlock>
    <textBlock id="i-af89c14b88573861">Ingen regering har lagt fram så många ofinansierade förslag som den nuvarande. En och annan krona i årets borgerliga budget är faktiskt ofinansierad. Man beräknade att det skulle blir 70</textBlock>
    <textBlock id="i-9ee019f213d74093">miljarder för förra året, men utfallet blev 200</textBlock>
    <textBlock id="i-c73e8bb609db4f08">miljarder. 160 miljarder beräknas vara ofinansierade detta år.</textBlock>
  </contentBlock>
  <contentBlock page="0" id="i-fc46b11f55695a31">
    <textBlock id="i-591dc00ba7ec0541">För det andra redovisade vi vår ekonomiska politik i januari. Den bygger inte på en svagare budget än den som Ulf Melin står bakom, även om vi ännu inte har specificerat besparingspunkten i vår budget. Intresset när det gäller ekonomin har från vår sida i huvudsak ägnats åt de 100 miljarder som arbetslösheten belastar budgeten med. Det hade varit bra om Ulf Melin och hans kamrater hade haft samma intresse för detta.</textBlock>
  </contentBlock>
  <contentBlock page="0" id="i-d35c9acea7d6670c">
    <textBlock id="i-0d8cb061c092bc15">För det tredje: Vilket alternativ har Ulf Melin att satsa på när det gäller ekonomin vilket är billigare än de satsningar på det reguljära utbildningsväsendet som vi har föreslagit? Vi tycker att detta stöd är den billigaste, den bästa och den mest produktiva metod som man kan använda.</textBlock>
    <textBlock id="i-cf3dff549bdd9988">Eller räknar Ulf Melin med att sysselsättningsläget kommer att förbättras, så att de här satsningarna inte behövs? I så fall gör Ulf Melin en annan bedömning än den som hans egen regering har gjort i budgetpropositionen. Jag återkommer alltså till frågan om vad som är ert alternativ.</textBlock>
  </contentBlock>
  <contentBlock page="0" id="i-8c0064c941a06426">
    <textBlock id="i-c9b975c43d295d68">Felet med den gymnasiesatsning för 1993/94 som regeringen gör i dag är att förslaget är för begränsat. Det är risk för att de 11 000 platser som man nu har planer på att lägga ut blir ett tak i stället för ett golv. Även om man nu har 11 000 elever innevarande läsår, får man komma ihåg att vi har en ytterligare försämrad arbetsmarknad, som kommer att försvåra förhållandena för ungdomarna när de skall ut på arbetsmarknaden. Det finns anledning att tro att fler kommer att söka sig till gymnasieskolan. Det finns tecken från olika håll som tyder på att det är ett stort studieintresse från eleverna på de tvååriga linjerna.</textBlock>
  </contentBlock>
  <contentBlock page="0" id="i-73ff41624a640d31">
    <textBlock id="i-7bede75c9f4a5f47">En annan brist är att man lämnar de ungdomar som är över 20 år därhän. Ulf Melin säger visserligen att man har gjort satsningar på en utbyggnad av utbildningen, men dessa är inte tillräckliga. Det behövs ytterligare sådana satsningar.</textBlock>
  </contentBlock>
  <contentBlock page="0" id="i-3b63d73b6a507ee3">
    <textBlock id="i-b34e99656b213f95">Anf. 78  ULF MELIN (m) replik:</textBlock>
  </contentBlock>
  <contentBlock page="0" id="i-ab10b319c3f3e602">
    <textBlock id="i-9125ccbf88958cd1">Herr talman! Jan Björkman talar om budgetunderskottet. Faktum är att ni föreslår en hel del utgiftsökningar som ni inte har finansierat.</textBlock>
    <textBlock id="i-e05ea512c6c04487">Dessutom talar ni inte om vad ni skall spara på. Det är det jag anmärker på. Jag tycker att det är dåligt av det största oppositionspartiet att man inte klarar av detta.</textBlock>
  </contentBlock>
  <contentBlock page="0" id="i-6aa02b9680956f77">
    <textBlock id="i-8edd443cbeb8ade4">Det är klart att det är lätt att öka utgifterna, men man borde också tala om vad man skall plocka in de pengarna på.</textBlock>
  </contentBlock>
  <contentBlock page="0" id="i-47e039302d2c271d">
    <textBlock id="i-eb7857ae070e0d90">Man säger att man skall skapa 190 000 nya jobb, men 50 000 av dem är platser på gymnasieskolan och 20 000 är platser på komvux. Vi vet samtidigt om att vi har lediga platser på komvux i dag, och att</textBlock>
    <textBlock id="i-1e0fd594cdf7d134">11 000 ungdomar går sitt tredje gymnasieår under innevarande läsår. Hur skapar man de andra 39 000</textBlock>
    <textBlock id="i-9e26ca8dfb239335">jobben? Jag påstår fortfarande att det är väldigt mycket luft i detta.</textBlock>
  </contentBlock>
  <contentBlock page="0" id="i-02b04c22f5246c28">
    <textBlock id="i-5fd99397dedb3059">Det är inte sant att de 11 000 ungdomarna skulle utgöra taket. Det står faktiskt i betänkandet att regeringen får ett bemyndigande att anslå ytterligare medel om det skulle behövas fler platser.</textBlock>
  </contentBlock>
  <contentBlock page="0" id="i-696b70fa60defbc4">
    <textBlock id="i-724bb656d826f17b">Detta har alla kommuner i Sverige också fått besked om. Där finns inga frågetecken.</textBlock>
  </contentBlock>
  <contentBlock page="0" id="i-192041aca61e3549">
    <textBlock id="i-d9f74a50d1da1ef6">Vi lämnar inga 20-åringar därhän. Vi har sett till att vi har ungdomspraktikplatser för dem som är upp till 24 år så länge vi har detta dåliga konjunkturläge.</textBlock>
    <textBlock id="i-f5282c51acbbb4e5">Vi har också satsat oerhört mycket pengar på högre utbildning, på arbetsmarknadspolitiska åtgärder osv. Vi lämnar inte ungdomarna därhän. Jag vill nog säga att vi är mer realistiska än oppositionen vad beträffar vilka åtgärder som är de rätta.</textBlock>
  </contentBlock>
  <contentBlock page="0" id="i-c981c9812310c971">
    <textBlock id="i-657ad0bfd06fa2e3">Anf. 79  JAN BJÖRKMAN (s) replik:</textBlock>
  </contentBlock>
  <contentBlock page="0" id="i-40f23780f16e9f9b">
    <textBlock id="i-efb0e2e09009674a">Herr talman! Ulf Melin är mycket intresserad av hur och på vad vi tänker spara. Den naturliga motfrågan när vi diskuterar utbildningssatsningar är vilket ert alternativ är. På vilket sätt är det billigare? Vilka andra alternativ på arbetsmarknaden är billigare än de vi har föreslagit? Vilka alternativ är bättre för den enskilde? Det skulle vara intressant att få reda på detta utifrån den ekonomiska aspekten.</textBlock>
  </contentBlock>
  <contentBlock page="0" id="i-7bf1078c732e7fd2">
    <textBlock id="i-a1da24e0d0e150b3">Ulf Melin konstaterar att det finns en del outnyttjade platser inom den kommunala vuxenutbildningen. Den majoritet i utskottet som</textBlock>
    <textBlock id="i-df3cbb10c641e87b">Ulf Melin företräder har ju själv konstaterat problemet med skrivningarna, nämligen att man har pungslagit kommunerna på för mycket pengar och att de som skall delta i studierna inte har sin studiefinansiering klar.</textBlock>
  </contentBlock>
  <contentBlock page="0" id="i-0724e4db5a9bbbb6">
    <textBlock id="i-b539d19dc01d7971">Problemet återkommer: Är det billigare med akassa och andra insatser än att välja de lösningar vi har förespråkat? Jag tycker att det är litet synd att man, samtidigt som man har definierat problemet, inte är beredd att göra någonting åt det. Vi har anvisat en väg. Ge kommunerna möjligheter att ordna ytterligare 20 000 platser på den kommunala vuxenutbildningen, och ge dem pengar, dvs. 30 000</textBlock>
    <textBlock id="i-fc61040317d37d31">kr per plats, för att genomföra utbildningen!</textBlock>
  </contentBlock>
  <contentBlock page="0" id="i-17820a93fb1251e8">
    <textBlock id="i-53bed3a484c2fdb3">Jag tycker att det är ett bra förslag, och det är synd att inte Ulf Melin kan tänka sig att ställa upp på det.</textBlock>
  </contentBlock>
  <contentBlock page="0" id="i-a62e5ed895abcce3">
    <textBlock id="i-28f3828768acba4b">Ulf Melin var också inne på frågan om hur riksdagen kan besluta om platser på den tekniska utbildningen. Jag tror att vi alla är överens om att det behövs utbildningar inom det tekniska området. Jag sade att man på</textBlock>
    <textBlock id="i-bebd90abc459c9ce">Utbildningsdepartementet, vilket väl i alla fall är en auktoritet för Ulf Melin, i går sade att vi måste bli starkare när det gäller naturvetenskaplig och teknisk utbildning. Vi måste se till att näringslivet kan rekrytera kompetent personal.</textBlock>
  </contentBlock>
  <contentBlock page="0" id="i-8ba1036711e71077">
    <textBlock id="i-b4eb6f06e8ea66b7">De förslag vi har lagt fram, genom vilka kommunerna kan genomföra denna utbildning med medel som man söker via Skolverket, är utmärkta.</textBlock>
    <textBlock id="i-4b03c1e923a12385">Det hade varit bra om den borgerliga majoriteten hade varit beredd att acceptera dem.</textBlock>
  </contentBlock>
  <contentBlock page="0" id="i-b2a2010cdab3b8c8">
    <textBlock id="i-3e53f4cab0e20ba8">Vi vet dessutom att det i många kommuner finns köer till den kommunala vuxenutbildningen. Vi har i tidningsartiklar kunnat ta del av hur det ser ut. DN</textBlock>
    <textBlock id="i-cb112125b340489b">redovisade t.ex. före jul att 4 000 personer står i kö i Stockholm. Göteborgs-Posten har redovisat att det på Västkusten finns människor som står i kö för att få förkovra sig. Jag tycker att det är synd om inte vi ger dem den möjligheten.</textBlock>
  </contentBlock>
  <contentBlock page="0" id="i-f3717609ec5286f1">
    <textBlock id="i-fb0dd73260a483d9">Anf. 80  ULF MELIN (m) replik:</textBlock>
  </contentBlock>
  <contentBlock page="0" id="i-a237abc0c04e06c2">
    <textBlock id="i-0cad3c8bf06a0a02">Herr talman! Jan Björkman säger att vi har tagit pengar från kommunerna. Såvitt jag kan förstå har</textBlock>
    <textBlock id="i-cce397af0cc3e411">Socialdemokraterna i det fallet samma budget och samma alternativ som vi har haft och har.</textBlock>
  </contentBlock>
  <contentBlock page="0" id="i-badb47af9f82ae72">
    <textBlock id="i-6f7d7065282414e8">Sedan vill jag kommentera frågan om vad vi gör för ungdomar. Jag försökte redovisa i förra repliken att vi satsar mer än vad någon annan regering har gjort på att bygga ut den högre utbildningen, på arbetsmarknadsutbildningen m.m.</textBlock>
  </contentBlock>
  <contentBlock page="0" id="i-66cbffae04601f18">
    <textBlock id="i-b00a4638f54bc5ea">Jag tycker att det finns anledning att se över vad som skall vara reguljär utbildning och vad som skall vara arbetsmarknadsutbildning. Det tenderar att bli väldigt mycket arbetsmarknadsutbildning där man köper olika tjänster i stället för att driva verksamheten i det reguljära utbildningsväsendet.</textBlock>
    <textBlock id="i-363d5a83484eccf1">Det blir ganska dyrt.</textBlock>
  </contentBlock>
  <contentBlock page="0" id="i-8762061862b15277">
    <textBlock id="i-8abf19e982dbf673">Utbildningsutskottet kommer att justera ett förslag nästa vecka som just tar upp dessa frågor. Vi ber där att man på Utbildningsdepartementet skall redovisa dessa frågor för riksdagen. Det har också kommit en utredning där frågor om distansundervisning och samordning och samverkan mellan de olika statliga utbildningsanordnarna tas upp. Jag tror att det finns mycket pengar att hämta hem här. Det är på gång.</textBlock>
  </contentBlock>
  <contentBlock page="0" id="i-3927670b6a02def2">
    <textBlock id="i-5fcbdaf8c713a2e0">Anf. 81  STEFAN KIHLBERG (nyd):</textBlock>
  </contentBlock>
  <contentBlock page="0" id="i-b7931789852e5c75">
    <textBlock id="i-ebfb3b3389af67a2">Herr talman! Ulf Melin ställde ett par frågor till mig, och dem vill jag naturligtvis hjärtans gärna svara på.</textBlock>
  </contentBlock>
  <contentBlock page="0" id="i-08ee5b11148c534b">
    <textBlock id="i-c70b651b56994603">Låt mig först konstatera att Ulf Melin berättar för mig att Ny demokrati inte har monopol på diksussionen kring hemspråksundervisningen, och att den har funnits i 15 år. Det är jag hemskt glad för. Om det är någonting vi tycker illa om så är det monopol. Det borde vara väl känt.</textBlock>
  </contentBlock>
  <contentBlock page="0" id="i-d01b120896b676fe">
    <textBlock id="i-2c2497cf5998997b">Jag tvingas däremot att konstatera att det är något nedslående att det skall ha tagit över 15 år att komma fram till det vi insåg och drev vår valrörelse på. T.o.m. i Folkpartiet har man insett detta och tycker nu i stort sett som vi. Nu verkar det som om</textBlock>
    <textBlock id="i-ef3ef5780dbc1753">Moderaterna är sista vagnen i tåget.</textBlock>
  </contentBlock>
  <contentBlock page="0" id="i-921d4e4d59c35e01">
    <textBlock id="i-7511d9d43cde9f5d">Eftersom vi tycker att det är okej att det finns ett visst statsbidrag till de invandrarorganisationer som vill arrangera hemspråksundervisning frågade Ulf</textBlock>
    <textBlock id="i-242c1cd0f69e75e6">Melin var man skall ta pengarna. Jag ber Ulf Melin att ta upp plånboken och bläddra i den och t.ex. se på det anslag som finns till bildningsorganisationerna. Där går det ut åtskilliga miljarder. Det är sannolikt dessa pengar som kan användas till att stödja hemspråksundervisning.</textBlock>
  </contentBlock>
  <contentBlock page="0" id="i-7d044b1c8c89936b">
    <textBlock id="i-950339711f2f8b7f">Om de pengarna inte skulle räcka finns det inom organisationsbidraget ett antal miljarder. Om inte det heller skulle räcka rekommenderar jag vår budgetmotion. Vi sparar mångfalt mer än vad regeringen gör.</textBlock>
  </contentBlock>
  <contentBlock page="0" id="i-5d24d5e2e5f0fe93">
    <textBlock id="i-4a45d44db16c6d1e">Den andra frågan gäller varför vi vill stoppa pengarna till undervisning i svenska för invandrare under ett år. Jo, det vill vi göra för att skapa det omvandlingstryck som behövs. För oss räcker det inte att fila på skrivningar så att de blir vackra. Vi vill ha handling.</textBlock>
  </contentBlock>
  <contentBlock page="0" id="i-4255a00361ac5a1b">
    <textBlock id="i-9cd4df70e8ac767b">För att illustrera hur effektivt det är att hålla inne pengar skall jag berätta följande. Jag hade problem med Tekniska verken i Linköping, vars killar var slappa och inte stängde sopdörren. 15 brev och 20</textBlock>
    <textBlock id="i-730e11ed8ad7a812">samtal resulterade inte i någonting. När jag skrev och talade om att jag nu slutar att betala räkningen ringde högsta chefen på Tekniska verken. Efter det var det aldrig något problem. Sopskåpet stängdes alltid. Det är omvandlingstryck.</textBlock>
  </contentBlock>
  <contentBlock page="0" id="i-bd8294050164c1db">
    <textBlock id="i-59655cb479ebe256">Vi tycker att det är viktigt att det händer snabbt.</textBlock>
    <textBlock id="i-706a21e3155a37e5">Det handlar om pengar, och det är inte våra pengar.</textBlock>
    <textBlock id="i-ec519e0855ad9728">Det är andras pengar. Vi är rädda om andras pengar.</textBlock>
  </contentBlock>
  <contentBlock page="0" id="i-eabb23cb63473d37">
    <textBlock id="i-619f96a104352402">Anf. 82  ULF MELIN (m):</textBlock>
  </contentBlock>
  <contentBlock page="0" id="i-6315827acc6f6bd0">
    <textBlock id="i-0da76fb10e0669cc">Herr talman! Jag skall fatta mig kort. Jag vet inte var Stefan Kihlberg har fått 15 år ifrån. De beslut som jag talar om när det gäller både hemspråksundervisning och undervisning i svenska för invandrare fattade vi i riksdagen 1990. En del av dessa beslut är också utvärderade.</textBlock>
  </contentBlock>
  <contentBlock page="0" id="i-705c196f6a982767">
    <textBlock id="i-a80ebbf2da344c36">När det gäller skattemedel finns det anledning att se över hur vi använder pengar till både hemspråksundervisning och undervisning i svenska för invandrare. Självfallet skall riksdagen granska detta, men riksdagen skall också granska allt annat som vi satsar på och eventuellt föreslå andra åtgärder.</textBlock>
  </contentBlock>
  <contentBlock page="0" id="i-cbb194e961d39051">
    <textBlock id="i-71e7cccd0ca093ef">Jag tror att man lurar sig själv rejält om man, som</textBlock>
    <textBlock id="i-1453c23d7112f42a">Stefan Kihlberg, säger att hemspråksundervisning och undervisning i svenska för invandrare skall avskaffas. Det tror jag är fel väg att gå.</textBlock>
  </contentBlock>
  <contentBlock page="0" id="i-497ac68d8aaf5423">
    <textBlock id="i-39cb375acec03dad">Anf. 83  STEFAN KIHLBERG (nyd):</textBlock>
  </contentBlock>
  <contentBlock page="0" id="i-35783faff9f8889e">
    <textBlock id="i-4405e764320e2128">Herr talman! Jag vet inte hur jag skall göra. Jag sade det i mitt huvudanförande, och jag har sagt det i replikskiftet med Björn Samuelson. Jag får repetera det igen så att även Ulf Melin uppfattar det.</textBlock>
  </contentBlock>
  <contentBlock page="0" id="i-5c8ad00a43308ac9">
    <textBlock id="i-1539d4236b44adde">Vi vill inte avskaffa hemspråksundervisningen. Vi vill inte avskaffa undervisningen i svenska för invandrare. Vi bryr oss tvärtom om människorna som kommer hit från andra kulturer. Det är viktigt att de får lära sig svenska. Det är omsorgen om dem som gör att vi blir upprörda över den slapphet som finns, att man tolererar dålig undervisning i svenska och en hemspråksundervisning som saboterar för dem. Detta gör oss upprörda.</textBlock>
  </contentBlock>
  <contentBlock page="0" id="i-56724f12a10e58f0">
    <textBlock id="i-729cd7a944ac98f2">Än en gång säger jag: Hemspråksundervisningen får hjärtans gärna finnas. Den fyller säkert en funktion, men det är invandrarna själva som skall styra och ställa. Vi skall inte tala om för dem vad de behöver och när de skall göra saker. De klarar detta alldeles förträffligt själva. Däremot vill vi öka kraven på såväl invandrarna som kommunerna och lärarna när det gäller undervisningen i svenska, eftersom det är väldokumenterat att kvaliteten minst sagt är undermålig och motivation ofta är mycket låg. Det räcker inte med vackra skrivningar i betänkanden.</textBlock>
  </contentBlock>
  <contentBlock page="0" id="i-ace44b5d09de219d">
    <textBlock id="i-21b969383c13ac8e">Överläggningen var härmed avslutad.</textBlock>
  </contentBlock>
  <contentBlock page="0" id="i-eaa8930b9edd015b">
    <textBlock id="i-3efaf6a43a4b6729">Beslut</textBlock>
  </contentBlock>
  <contentBlock page="0" id="i-13945dce677764ff">
    <textBlock id="i-8ef059184a5a6956">Företogs till avgörande arbetsmarknadsutskottets betänkanden 1992/93:AU17, AU12, AU8 och</textBlock>
    <textBlock id="i-58a489ded3363da8">AU10, bostadsutskottets betänkande</textBlock>
    <textBlock id="i-d3686b02d5cfdd1c">1992/93:BoU10 samt utbildningsutskottets betänkande 1992/93:UbU8.</textBlock>
  </contentBlock>
  <contentBlock page="0" id="i-c89c75f610529ef3">
    <textBlock id="i-95db417e6e197eec">Arbetsmarknadsutskottets betänkande AU17</textBlock>
  </contentBlock>
  <contentBlock page="0" id="i-6921e2b064f5a265">
    <textBlock id="i-d00f7317a45adebf">Mom. 4 (lagstiftning om rätt till heltidsarbete)</textBlock>
  </contentBlock>
  <contentBlock page="0" id="i-695bdafd15abdaae">
    <textBlock id="i-84656b28c9ee3a43">Utskottets hemställan bifölls med 310 röster mot 11</textBlock>
    <textBlock id="i-67b58d6b5f586dc2">för meningsyttringen av Hans Andersson. 1</textBlock>
    <textBlock id="i-5a0f027a187f7ac1">ledamot avstod från att rösta.</textBlock>
  </contentBlock>
  <contentBlock page="0" id="i-c10c088831e01a71">
    <textBlock id="i-59ecbb4d757e4efb">Mom 5. (arbetslöshetsersättning vid studier m.m.)</textBlock>
  </contentBlock>
  <contentBlock page="0" id="i-77477c22aaaf5678">
    <textBlock id="i-cfe2fe6271a57380">Utskottets hemställan bifölls med 312 röster mot 12</textBlock>
    <textBlock id="i-142a1a4e71950a05">för utskottets hemställan med den ändring däri som föranleddes av bifall till motion av A458 av</textBlock>
    <textBlock id="i-0f35550405ca88c8">Elisabeth Persson m.fl.</textBlock>
  </contentBlock>
  <contentBlock page="0" id="i-e6add7176777710a">
    <textBlock id="i-acc60a3d46a43a89">Övriga moment</textBlock>
  </contentBlock>
  <contentBlock page="0" id="i-d74de98abbc00868">
    <textBlock id="i-f1919f88ba65c8fc">Utskottets hemställan bifölls.</textBlock>
  </contentBlock>
  <contentBlock page="0" id="i-0ac6f0c366338ec8">
    <textBlock id="i-01748cece17a576f">Arbetsmarknadsutskottets betänkande AU12</textBlock>
  </contentBlock>
  <contentBlock page="0" id="i-dcd4934c188e7916">
    <textBlock id="i-1c217dc173512452">Mom. 1 (arbetslivspolitikens allmänna inriktning)</textBlock>
  </contentBlock>
  <contentBlock page="0" id="i-473b43ebe1ddbced">
    <textBlock id="i-3ab24e46f64d897f">Utskottets hemställan bifölls med 184 röster mot</textBlock>
    <textBlock id="i-3400929b96c2a19c">140 för reservation 1 av Ingela Thalén m.fl.</textBlock>
  </contentBlock>
  <contentBlock page="0" id="i-1e66ba27516c01bd">
    <textBlock id="i-0a0b96995bcebf56">Mom 2. (obligatorisk företagshälsovård)</textBlock>
  </contentBlock>
  <contentBlock page="0" id="i-74b5899a1726b6eb">
    <textBlock id="i-067faf5676a01cc3">Utskottets hemställan bifölls med 183 röster mot</textBlock>
    <textBlock id="i-ef3902884be241d9">141 för reservation 2 av Ingela Thalén m.fl.</textBlock>
  </contentBlock>
  <contentBlock page="0" id="i-be2691f30c0e1ec4">
    <textBlock id="i-41cf0e30a4635ba6">Mom 15. (bidrag till arbetsbiträde och lönebidrag)</textBlock>
  </contentBlock>
  <contentBlock page="0" id="i-64e49f991fb384e5">
    <textBlock id="i-d70cdaef61edb585">Utskottets hemställan bifölls med 310 röster mot 15</textBlock>
    <textBlock id="i-0f91652699f324f1">för meningsyttringen av Hans Andersson i motsvarande del.</textBlock>
  </contentBlock>
  <contentBlock page="0" id="i-ec462c510de9b626">
    <textBlock id="i-a7512b18fe56bca5">Mom 19 (anslag till särskilda åtgärder för arbetshandikappade)</textBlock>
  </contentBlock>
  <contentBlock page="0" id="i-7a006db567f55649">
    <textBlock id="i-c4e04bf7a87e008f">Utskottets hemställan bifölls med 309 röster mot 15</textBlock>
    <textBlock id="i-1d5573b43bf09874">för meningsyttringen av Hans Andersson i motsvarande del.</textBlock>
  </contentBlock>
  <contentBlock page="0" id="i-20b50c30c9699732">
    <textBlock id="i-9f1fa9b29e80caa5">Övriga moment</textBlock>
  </contentBlock>
  <contentBlock page="0" id="i-a2eb751a5a32cbb5">
    <textBlock id="i-458046720c135606">Utskottets hemställan bifölls.</textBlock>
  </contentBlock>
  <contentBlock page="0" id="i-c9dde48664fd2370">
    <textBlock id="i-55b2aa9a23f30d62">Arbetsmarknadsutskottets betänkande AU8</textBlock>
  </contentBlock>
  <contentBlock page="0" id="i-b80dcff8e3f21070">
    <textBlock id="i-f33e1a61e45d4860">Mom 4 (indragning av tjänster som arbetsmarknadsråd m.m.)</textBlock>
  </contentBlock>
  <contentBlock page="0" id="i-ebbbeb19c0f76289">
    <textBlock id="i-63c8606fba149f78">Utskottets hemställan bifölls med 231 röster mot 92</textBlock>
    <textBlock id="i-d96f75212f485f90">för reservation 1 av Sonja Rembo m.fl.</textBlock>
  </contentBlock>
  <contentBlock page="0" id="i-644762546dafffa9">
    <textBlock id="i-05ce0d75ef06ae0b">Jerry Martinger (m) anmälde att han avsett att rösta nej men markerats ha röstat ja.</textBlock>
  </contentBlock>
  <contentBlock page="0" id="i-4a831f5268335dfb">
    <textBlock id="i-883f237a4de6fbaa">Mom. 6 (överförande av arbetsrättsliga tvistemål till allmän domstol)</textBlock>
  </contentBlock>
  <contentBlock page="0" id="i-566f552ecdf11eaf">
    <textBlock id="i-9ca1491bd38f80e1">Utskottets hemställan bifölls med 224 röster mot 95</textBlock>
    <textBlock id="i-a0b9050f763148e1">för reservation 3 av Sonja Rembo m.fl.</textBlock>
  </contentBlock>
  <contentBlock page="0" id="i-e1042a89e2be3207">
    <textBlock id="i-e82f6cb3ac465e82">Övriga moment</textBlock>
  </contentBlock>
  <contentBlock page="0" id="i-23cfb78bfa949adb">
    <textBlock id="i-1e358a4f47e8f5e4">Utskottets hemställan bifölls.</textBlock>
  </contentBlock>
  <contentBlock page="0" id="i-780ad5c44462e9cf">
    <textBlock id="i-6cbbd7b233f35ce2">Arbetsmarknadsutskottets betänkande AU10</textBlock>
  </contentBlock>
  <contentBlock page="0" id="i-09a9079c1c4934b6">
    <textBlock id="i-a8a370d997187e9c">Utskottets hemställan bifölls.</textBlock>
  </contentBlock>
  <contentBlock page="0" id="i-5c14e6be7427d68a">
    <textBlock id="i-96b072e3017883e4">Bostadsutskottets betänkande BoU10</textBlock>
  </contentBlock>
  <contentBlock page="0" id="i-dfaf78282b8df6bc">
    <textBlock id="i-450b3a8378ef42cc">Utskottets hemställan bifölls.</textBlock>
  </contentBlock>
  <contentBlock page="0" id="i-1791ed5ea913641c">
    <textBlock id="i-19b65e2b9a66dfa8">Utbildningsutskottets betänkande UbU8</textBlock>
  </contentBlock>
  <contentBlock page="0" id="i-538a21ae840234d1">
    <textBlock id="i-90bdd48285b6769f">Mom 1 (utbildningsplatser för ett tredje år i gymnasieskolan)</textBlock>
  </contentBlock>
  <contentBlock page="0" id="i-c912cda95dbda59e">
    <textBlock id="i-107f46a7dccb9db9">Utskottets hemställan bifölls med 182 röster mot</textBlock>
    <textBlock id="i-fb89986fcb239b9e">140 för reservation 1 av Lena Hjelm-Wallén m.fl.</textBlock>
  </contentBlock>
  <contentBlock page="0" id="i-75eaa40d31f40a03"/>
  <contentBlock page="0" id="i-810decbcdb64fc46">
    <textBlock id="i-4bde62c82842a577">om. 2 (utbildningsplatser inom kommunal vuxenutbildning)</textBlock>
  </contentBlock>
  <contentBlock page="0" id="i-01a20b4a2e5965cd">
    <textBlock id="i-6b5e9190c41a5c66">Först biträddes reservation 2 av Lena Hjelm-Wallén m. fl. med 127 röster mot 12 för utskottets hemställan med den ändring däri som föranleddes av bifall till motion Ub502 av Gudrun Schyman m. fl. i motsvarande del. 184 ledamöter avstod från att rösta.</textBlock>
  </contentBlock>
  <contentBlock page="0" id="i-39d75b5d1edc11b7">
    <textBlock id="i-a6be1bed2bb42a22">Härefter bifölls utskottets hemställan med 184</textBlock>
    <textBlock id="i-ac083100636622a0">röster mot 141 för reservation 2 av Lena Hjelm-</textBlock>
    <textBlock id="i-85f1ad36c2cc5af5">Wallén m. fl.</textBlock>
  </contentBlock>
  <contentBlock page="0" id="i-13dc2840bc5c8e50">
    <textBlock id="i-e3adb0a9598c1ce7">Mom. 3 (utbildningsplatser för ett tredje år i gymnasieskolan budgetåret 1994/95)</textBlock>
  </contentBlock>
  <contentBlock page="0" id="i-077d75cfb2a83299">
    <textBlock id="i-128df7baad7129ec">Utskottets hemställan bifölls med 185 röster mot</textBlock>
    <textBlock id="i-dbed2368f1ac95ec">139 för reservation 3 av Lena Hjelm-Wallén m. fl.</textBlock>
  </contentBlock>
  <contentBlock page="0" id="i-83126229eccd608a">
    <textBlock id="i-6afae896f170aaff">Mom. 7 (hemspråksundervisning)</textBlock>
  </contentBlock>
  <contentBlock page="0" id="i-cad5ebbd03fe7d6d">
    <textBlock id="i-ef2503651f1ffdbf">Utskottets hemställan bifölls med 300 röster mot 22</textBlock>
    <textBlock id="i-631248e48c8d2531">för reservation 4 av Stefan Kihlberg.</textBlock>
  </contentBlock>
  <contentBlock page="0" id="i-d911028b608e51f5">
    <textBlock id="i-8d86120c0e950338">Mom. 8 (undervisning i svenska för invandrare)</textBlock>
  </contentBlock>
  <contentBlock page="0" id="i-29eb97b51efad50c">
    <textBlock id="i-ca847ff44437b3a0">Utskottets hemställan bifölls med 300 röster mot 23</textBlock>
    <textBlock id="i-eb894d068aa24cdc">för reservation 5 av Stefan Kihlberg.</textBlock>
  </contentBlock>
  <contentBlock page="0" id="i-292e13f020b81ee1">
    <textBlock id="i-bb069fa641e5860f">Mom. 9 (återinförande av sektorsbidraget)</textBlock>
  </contentBlock>
  <contentBlock page="0" id="i-b3c29766118c90b0">
    <textBlock id="i-a692283c4dcc1568">Utskottets hemställan bifölls med 310 röster mot 12</textBlock>
    <textBlock id="i-fb2e87808fa09c9b">för motion Ub502 av Gudrun Schyman m. fl. i motsvarande del.</textBlock>
  </contentBlock>
  <contentBlock page="0" id="i-7120d8c6c3448b05">
    <textBlock id="i-6e097e4ef4a87d62">Mom. 13 (särskilt anslag till inredning och utrustning av skollokaler)</textBlock>
  </contentBlock>
  <contentBlock page="0" id="i-57d159314f4b559c">
    <textBlock id="i-07c15e48ca3f551b">Utskottets hemställan bifölls med 308 röster mot 14</textBlock>
    <textBlock id="i-eaaa7aa3927c3231">för motion Ub502 av Gudrun Schyman m. fl. i motsvarande del.</textBlock>
  </contentBlock>
  <contentBlock page="0" id="i-482b17625e91b76c">
    <textBlock id="i-faafd9d85e370360">Övriga moment</textBlock>
  </contentBlock>
  <contentBlock page="0" id="i-c988f0fdc6734c59">
    <textBlock id="i-6998f48bfd39a633">Utskottets hemställan bifölls.</textBlock>
  </contentBlock>
  <contentBlock page="0" id="i-ca5666ad7153d207">
    <textBlock id="i-67aa87a397f4c8ac">Beslut om samlad votering</textBlock>
  </contentBlock>
  <contentBlock page="0" id="i-eb0be6ccdfeb9dca">
    <textBlock id="i-0bdf3ec5c131544e">På förslag av andre vice talmannen medgav kammaren att de på föredragningslistan återstående ärendena, socialförsäkringsutskottets betänkande SfU13, trafikutskottets betänkanden</textBlock>
    <textBlock id="i-ad8ad29fa4a37387">TU20 och TU38, skatteutskottets betänkande</textBlock>
    <textBlock id="i-0a767495497b3365">SkU23, utrikesutskottets betänkande UU23, näringsutskottets betänkande NU22 samt bostadsutskottets betänkanden BoU7, BoU12,</textBlock>
    <textBlock id="i-633cf6284aceb87a">BoU13 och BoU14 fick avgöras i ett sammanhang sedan debatten i dessa ärenden avslutats.</textBlock>
  </contentBlock>
  <contentBlock page="0" id="i-7b1b1bc669b3ea6c">
    <textBlock id="i-03f29a2cbe5699c3">10 §  Studiestöd</textBlock>
  </contentBlock>
  <contentBlock page="0" id="i-555ada54e4a743b3">
    <textBlock id="i-9d57997e47949ee9">Föredrogs</textBlock>
  </contentBlock>
  <contentBlock page="0" id="i-46c06d56710b1aca">
    <textBlock id="i-c87f402c824ed349">socialförsäkringsutskottets betänkande</textBlock>
  </contentBlock>
  <contentBlock page="0" id="i-2bff2690f075ed99">
    <textBlock id="i-042a7c5c419ae8be">1992/93:SfU13 Studiestöd (prop. 1992/93:100</textBlock>
    <textBlock id="i-a5a79b092e9d46f0">delvis).</textBlock>
  </contentBlock>
  <contentBlock page="0" id="i-78a0040ffb32f243">
    <textBlock id="i-eabe4bd7c5cba00c">Anf. 84  LENA ÖHRSVIK (s):</textBlock>
  </contentBlock>
  <contentBlock page="0" id="i-bd4977a71f783f3e">
    <textBlock id="i-a3ba3b2ee11cd673">Herr talman! I detta betänkande finns tre stödformer som är kopplade till nivån på akasseersättningen. Vi har funderat över om också detta ärende borde gå tillbaka till utskottet, som en följd av tidigare beslut i dag. Men vi har kommit överens om att man ju kan justera sådana anslag i efterhand om det visar sig ske någon förändring.</textBlock>
    <textBlock id="i-22e3ead4054fe3fe">Det allra säkraste man kan göra är, enligt min uppfattning, att rösta på de socialdemokratiska reservationerna. Då har man nämligen täckt in möjligheten att fortfarande ha en bra akasseersättning också när man studerar.</textBlock>
  </contentBlock>
  <contentBlock page="0" id="i-4451d5808c26c002">
    <textBlock id="i-921967855cd0c665">I tider när utbildning borde stimuleras med bra studiestöd signalerar tyvärr regeringen i stället nedskärningar. Dess värre stöder utskottsmajoriteten detta, trots att man vet att allt är bättre än arbetslöshet -- både för den enskilde och för samhället. Dessutom är det billigare. En gymnasieplats, inkl. studiestöd, kostar 39 000</textBlock>
    <textBlock id="i-47946022bc8bcccc">kronor per år. En ungdomspraktikplats kostar det dubbla. En högskoleplats med studiemedel går på</textBlock>
    <textBlock id="i-a7a11eda451cde17">53 000. Att vara arbetslös kostar i genomsnitt</textBlock>
    <textBlock id="i-f03e73184aa6c84a">125 000 kronor. Beredskapsarbete kostar nästan</textBlock>
    <textBlock id="i-0e83f6f9a839cb0a">170 000, och en plats i komvux, med studiestöd, ca</textBlock>
    <textBlock id="i-535f710a9c6ed42a">52 000.</textBlock>
  </contentBlock>
  <contentBlock page="0" id="i-3e2c639e999bbdb1">
    <textBlock id="i-a9e873ad52237083">Studier gör oss bättre rustade som nation. Alla är eniga om det. Alla är också eniga om att vi i arbetslivet behöver fler personer som gått på högskola. Vad vissa då glömmer bort är att man måste få chans till behörighetsgivande utbildning, t.ex. genom det tredje gymnasieåret och genom utbildning i komvux. Vilka skall annars gå i vår utbyggda högskola? Ungdomarna kommer inte att räcka till framöver. Vi måste ta vara på den resurs som den vuxna befolkningen utgör. Det är här vi har en klar politisk skiljelinje.</textBlock>
  </contentBlock>
  <contentBlock page="0" id="i-bbd83ed118ddcdfe">
    <textBlock id="i-52d462a18483d2f3">Vi socialdemokrater hävdar rätten till vuxenutbildning utan stor skuldsättning.</textBlock>
    <textBlock id="i-ebd395b08432f9fb">Regeringen anser tydligen att man får skylla sig själv om man inte fått tillräcklig skolgång; det får man fixa på fritiden och på egen bekostnad. Vi socialdemokrater har alltså en annan syn på vuxenutbildningen. I takt med att vi förstärker ungdomarnas utbildningsmöjligheter måste vi också se till de vuxnas behov, annars ökar utbildningsklyftorna dramatiskt.</textBlock>
  </contentBlock>
  <contentBlock page="0" id="i-941123de0796b80d">
    <textBlock id="i-80d8bf4cbfd0a13d">I det betänkande vi behandlar i dag, socialförsäkringsutskottets betänkande 13, ser vi att oenigheten börjar redan beträffande studiehjälpen, alltså på gymnasienivå. Med tanke på vad jag nyss redovisade när det gäller olika kostnadsnivåer vore den logiska slutsatsen att man försöker behålla ungdomarna i gymnasieskolan så länge som möjligt, dvs. att fler får tillfälle att välja det tredje året, samt att man lockar tillbaka dem som slutat tidigare. I stället väljer regeringen att skära ned på studiehjälpen. Vi tycker att det är fel signal. Egentligen borde en förstärkning ske, åtminstone i åldrarna 18--20 år. Men det har inte vi heller ansett oss ha möjlighet att föreslå. Vi motsätter oss dock de nedskärningar som regeringen föreslår. Anslaget måste öka, och dessutom vill vi ha fler platser. Det avspeglas i våra reservationer. Jag återkommer till det.</textBlock>
  </contentBlock>
  <contentBlock page="0" id="i-bd24e631bd12a9aa">
    <textBlock id="i-f332a8231874ffa0">Det extra tillägget inom studiehjälpen borde redan ha samordnats med bostadsbidragen. Det har diskuterats under en följd av år. Det är i dag den enda kvarvarande inkomstprövade förmånen inom studiehjälpen. Regeringen säger att det rent tekniskt inte är möjligt att samordna. Enligt min uppfattning har man inte gjort några allvarliga försök.</textBlock>
  </contentBlock>
  <contentBlock page="0" id="i-2728a006a23c320f">
    <textBlock id="i-276aa0282e8fbf1a">Riksdagen säger dock, på vårt initiativ, att man bör göra ytterligare försök med samordning i samband med pågående överväganden om ensamförälderstödet. Det extra tillägget utbetalas nämligen i huvudsak till ensamföräldrar. Om man kan få en sådan samordning bör studiehjälpen i framtiden kunna betalas ut direkt till eleven. Det kan vara rekryteringsfrämjande, tror vi.</textBlock>
  </contentBlock>
  <contentBlock page="0" id="i-78211004662b2d16">
    <textBlock id="i-eef86d9f7738e9fa">När det gäller studiemedlen på högskolenivå har vi varit överens med regeringen om att dra ned det med 300 miljoner kronor. I utskottet fattade vi ett beslut i december, som också konfirmerades av riksdagen, där vi angav riktlinjer för hur man kunde göra en sådan neddragning. Vi föreslog också att man skulle tidigarelägga vissa nedskärningar. Det har vi alltså varit överens om. När regeringen lade sitt förslag i januari följde man inte de rekommendationer som vi hade givit. Man valde en annan lösning som innebar ett mycket lågt totalbelopp. Utskottet har gemensamt gjort bedömningen att man bör följa det förslag som vi lade i december, nämligen att den nedskärning som behöver göras görs på studiebidraget men att totalbeloppet bibehålls så att man klarar sina levnadsomkostnader, bl.a. de ökande hyrorna.</textBlock>
    <textBlock id="i-4aba14db254873e8">Regeringen får alltså bakläxa av utskottet i den frågan.</textBlock>
  </contentBlock>
  <contentBlock page="0" id="i-6e6dcf939a097691">
    <textBlock id="i-5c3bbf8f9df1a1b9">När det gäller studiemedel i övrigt föreslår vi ett högre anslag eftersom vi vill ha fler utbildningsplatser.</textBlock>
  </contentBlock>
  <contentBlock page="0" id="i-9504efc2819c60ee">
    <textBlock id="i-2abbb2cf8966494a">I reservation 5 har vi redovisat vår syn på ett framtida studiefinansieringssystem. Det gör vi med anledning av pågående beredningsarbete i regeringskansliet. Vi tycker att det är viktigt att tala om hur vi ser på framtiden. Enligt vår uppfattning måste utgångspunkten vara att de mål som i dag gäller skall fortsätta att gälla, nämligen att studiestödet skall hjälpa till att uppfylla de utbildningspolitiska målen, att det skall vara så väl tilltaget att man har reell möjlighet till studier och att det skall motverka geografiska och sociala ekonomiska hinder för studier. Det är de mål vi har varit eniga om. De bör gälla även fortsättningsvis.</textBlock>
  </contentBlock>
  <contentBlock page="0" id="i-6e61654b0c56699a">
    <textBlock id="i-874d7d55aef1b539">Skuldsättningen är ett problem. Den bör man kunna minska på olika sätt. Det finns möjlighet att höja studiebidraget, man kan skärpa meritprövningen, man kan förändra rätten till antal terminer, man kan förstärka studierådgivningen, man kan förändra utbildningsorganisationen eller göra ytterligare insatser för ekonomisk rådgivning.</textBlock>
    <textBlock id="i-161d4ea04e8cc6ae">Det finns en hel del man kan göra när det gäller att hålla skuldsättningen nere. Vi tycker att man bör titta på våra förslag.</textBlock>
  </contentBlock>
  <contentBlock page="0" id="i-7679fdffbbbfdbf1">
    <textBlock id="i-a09918b30dc01a92">En förutsättning för att man skall gå med på en skärpning av t.ex. meritprövning eller en neddragning av det antal terminer som man har rätt till, är att vi återinför en demokratisk beslutsprocess så att man har möjlighet att överklaga beslut i studiestödsärenden. Jag tycker att man också skall försöka samordna mer; framför allt pröva en samordning med vuxenstudiestöden.</textBlock>
  </contentBlock>
  <contentBlock page="0" id="i-f742ec61e41845f1">
    <textBlock id="i-7eba079c28979aab">När det gäller återbetalningssystemet tycker jag att man skall vara ganska försiktig när man vill göra förändringar, eftersom vi redan har två återbetalningssystem som skall finnas under lång tid. Det är ganska svårt att hantera tre system samtidigt.</textBlock>
  </contentBlock>
  <contentBlock page="0" id="i-51b909e85b1f98d5">
    <textBlock id="i-da19c1feef515f2f">När det gäller vuxenstudiestöden föreslår vi ett ökat anslag med drygt 2 miljarder kronor. Vi tycker att fler skall få möjlighet till sådana studier. Genom flexiblare regler för särskilt vuxenstudiestöd för arbetslösa, SVUXA, t.ex. sänkt åldersgräns och friare utbildningsval, vill vi stimulera arbetslösa att söka sig till det reguljära utbildningsväsendet.</textBlock>
    <textBlock id="i-92505f79ac66df53">Även högskoleutbildning skall vara möjlig; det är den inte i dag. Redan vid varsel bör man kunna få</textBlock>
    <textBlock id="i-f924e7e947ec0f07">SVUXA; det får man inte i dag.</textBlock>
  </contentBlock>
  <contentBlock page="0" id="i-355e01bb01cacc00">
    <textBlock id="i-b38f58b6262818bc">Vi föreslår också att vi skall få tillbaka möjligheten till uppsökande verksamhet och att mer pengar skall gå till korttidsstudiestödet. De nedskärningar som gjordes förra året, och som fortsätter i år, leder till att verksamheten alltmer ifrågasätts. Kostnaden för administrationen står snart inte i proportion till anslagen -- inte ens hos CSN som har fått pris för att man är duktig på administration. Problemet är att regeringen förra året införde en mängd detaljregler, t.ex. beträffande ämnesval, för att förhindra att man skulle läsa om samhällskunskap etc. som kunde vara viktigt för fackliga medlemmar.</textBlock>
  </contentBlock>
  <contentBlock page="0" id="i-c4efacbea0a8d4c8">
    <textBlock id="i-75bf200618822825">CSN har tagit upp detta problem i sin anslagsframställning och menar att man nu måste börja ifrågasätta verksamheten eftersom det är så pass litet pengar som skall fördelas, först över landet och sedan genom urval till olika individer.</textBlock>
  </contentBlock>
  <contentBlock page="0" id="i-25ae2b5359562515">
    <textBlock id="i-c24ac5d82ecb5157">Frågan om nedskärningar av vuxenstudiestödet är en politisk prioritering, trots att vi kan visa att studier är samhällsekonomiskt lönsamt.</textBlock>
  </contentBlock>
  <contentBlock page="0" id="i-abf038a14366e9aa">
    <textBlock id="i-8a4b5f2f9640dad6">I reservation nr 10 anger vi hur vi tycker att det framtida stödet för vuxenstudier skall se ut. Det har vi utarbetat efter samtal med ett antal organisationer, exempelvis LO, TCO, SACO,</textBlock>
    <textBlock id="i-b487d8e6dd449af8">Sveriges förenade studentkårer, Elevernas centralorganisation, SAMVUX organisationer som aldrig fick chans att yttra sig över</textBlock>
    <textBlock id="i-fec8be98685cdf46">Finvuxutredningens förslag eftersom det inte skickades på remiss utan tydligen lades i någon byrålåda på departementet.</textBlock>
  </contentBlock>
  <contentBlock page="0" id="i-d5112bc6dfe016f3">
    <textBlock id="i-281a93d2700e6c5f">Vi har haft ett seminarium med de här organisationerna och har format vårt förslag med utgångspunkt i vad som då framkom. Följande riktlinjer bör enligt vår uppfattning gälla:</textBlock>
  </contentBlock>
  <contentBlock page="0" id="i-d4e1a65137d93844">
    <textBlock id="i-fc271b0fd8890664">Grundläggande utbildning för vuxna måste man kunna få utan skuldsättning. Kommunerna har ju i dag skyldighet att anordna sådan utbildning.</textBlock>
    <textBlock id="i-a8df04f1984ad683">Därför bör man ha rätt till studiestöd utan att behöva bli bedömd eller vald i förhållande till någon annan -- det handlar då om det urvalssystem som vi nu har. Nivån skulle t.ex. kunna motsvara ersättning från a-kassa eller utbildningsbidrag.</textBlock>
    <textBlock id="i-b30d65da3ae32a92">Stödet borde i sin helhet utgöras av bidrag. För den som läser kortare tid kan ett sådant stöd timbaseras.</textBlock>
  </contentBlock>
  <contentBlock page="0" id="i-ff7398772e29eec6">
    <textBlock id="i-746f0235e6cb330e">Ett annat alternativ är att koppla bidraget till studiemedelsnivån. Det skulle också vara möjligt att timbasera här. Kanske skulle man då få en bättre samordning.</textBlock>
  </contentBlock>
  <contentBlock page="0" id="i-b8573041bb7500e6">
    <textBlock id="i-767266be9e7b6f7f">När det gäller gymnasial utbildning har man i dag möjlighet att få 65 % bidrag. Det måste handla om minst den nivån. Också här kan samordning ske med studiemedlen genom att en större bidragsdel läggs in för den här gruppen människor som behöver gymnasial utbildning. På sikt borde naturligtvis också gymnasial utbildning för vuxna vara möjlig utan skuldsättning. Men dit är det ganska lång väg kvar.</textBlock>
  </contentBlock>
  <contentBlock page="0" id="i-2fe81885668d7304">
    <textBlock id="i-65340523efe4ae02">I dag blir det avslag för 80--85 % av dem som söker stöd, särskilt då vuxenstudiestöd. De flesta får således klara sig med studiemedlen och med den skuldsättning som det innebär redan på gymnasienivå.</textBlock>
  </contentBlock>
  <contentBlock page="0" id="i-e1332d42f23beb60">
    <textBlock id="i-4ab0fcfad9e1df4b">När det gäller framtida vuxenstudiestöd är det väldigt viktigt med aktiv uppsökande verksamhet.</textBlock>
    <textBlock id="i-84677719effe6197">Kärnan i hela studiestödet är just att vi kan uppmuntra människor till studier. Alla som vill läsa behövs. Det är faktiskt 800 000 personer i vårt land som inte ens har nioårig grundskola bakom sig. Det gäller då personer i verksam ålder, alltså inte pensionärer.</textBlock>
  </contentBlock>
  <contentBlock page="0" id="i-75ad9ca2aa1f724c">
    <textBlock id="i-cf0d318707359a9d">Sedan några ord om förtroendemannainflytande i studiestödsfrågor. Det är 13--14 miljarder kronor som samhället ställer till förfogande för olika former av studiestöd. Det förekommer inte något demokratiskt inflytande över besluten. Beslut i enskilda ärenden fattas alltså av tjänstemän. Man kan få omprövning, och denna görs också av tjänstemän.</textBlock>
  </contentBlock>
  <contentBlock page="0" id="i-9adfc3e80298ae8f">
    <textBlock id="i-2e21cb480f67c272">Tidigare hade vi både studiemedelsnämnder och vuxenutbildningsnämnder, men dessa nämnder avskaffades förra året av den borgerliga riksdagsmajoriteten. Man avskaffade också möjligheten att över huvud taget överklaga beslut i studiestödsärenden. Det handlar om väldigt svåra saker: urvalsfrågor, meritprövningsfrågor, dispenser från åldersregler osv. Det är svåra avvägningsfrågor och svåra skälighetsbedömningar. Därför behövs ett förtroendemannainflytande. Sedan kan vi diskutera hur det här inflytandet skall se ut, men helt klart är att det måste finnas -- det är ett villkor för att vi över huvud taget skall diskutera eventuella inskränkningar när det gäller meritprövningar och antalet terminer, som jag tidigare nämnt.</textBlock>
  </contentBlock>
  <contentBlock page="0" id="i-b94e7b77ce85719b">
    <textBlock id="i-aa8b2f510b96a579">Allra sist, herr talman, yrkar jag bifall till ett antal reservationer. Eftersom vi skall sträva efter att minska på röstandet här i kammaren yrkar jag bifall endast till reservationerna 1, 3, 4, 5, 7, 8, 9 och 10.</textBlock>
  </contentBlock>
  <contentBlock page="0" id="i-c80c4f02093dc447">
    <textBlock id="i-b361f087bf920dfb">Anf. 85  BERITH ERIKSSON (v):</textBlock>
  </contentBlock>
  <contentBlock page="0" id="i-e66c1fcff76354ed">
    <textBlock id="i-16070884382fb91d">Herr talman! I dagens betänkande behandlas frågor om bl.a. studiebidrag, korttidsstudiestöd, internatbidrag och studiemedel. På grund av tidsbrist har vi i Vänsterpartiet inte hunnit med att upprepa våra motionskrav vad gäller de beslut om förändringar och neddragningar som fattades våren</textBlock>
    <textBlock id="i-03e89f9623c78414">1992 beträffande korttidsstudiestödet, internatbidraget samt avskaffandet av studiemedelsnämnden och vuxenutbildningsnämnden. Det är tur för oss att</textBlock>
    <textBlock id="i-681676a5e6871c32">Socialdemokraterna har tagit upp dessa frågor. Vi kommer att rösta för deras reservationer 1, 6 och 7.</textBlock>
  </contentBlock>
  <contentBlock page="0" id="i-10d67242da0b4c56">
    <textBlock id="i-8defd024e6ca7373">Inte heller har vi i motioner framfört synpunkter på hur ett framtida vuxenstudiestöd och ett nytt studiefinansieringssystem bör vara utformade.</textBlock>
    <textBlock id="i-09727ec3a9c9eeb5">Under årens lopp och som en följd av att trygghetssystemen successivt har byggts upp har reglerna inom studiestödsområdet, liksom inom exempelvis pensionssystemet och andra trygghetssystem, blivit onödigt komplicerade.</textBlock>
    <textBlock id="i-a4f09f94e99024b0">Framför allt har det blivit många olika regler. Det är därför dags att utforma ett mera sammanhållet och renodlat studiestöd både för vuxna och för ungdomar.</textBlock>
  </contentBlock>
  <contentBlock page="0" id="i-6ee604f1ffe38db8">
    <textBlock id="i-e9ab6a893f6942de">I utformningen av ett framtida studiestöd måste helhetsperspektivet vägas in. Det gäller att inte ensidigt se till besparingar i ett system, om kostnaden sedan vältras över till ett annat. Vi kommer att rösta för Socialdemokraternas reservationer 5 och 10 som gäller dessa frågor.</textBlock>
  </contentBlock>
  <contentBlock page="0" id="i-7a45e99723f7c0e0">
    <textBlock id="i-025412ef91f1f55e">Reservation 3 handlar om den tid för vilken studiebidrag utgår, och den reservationen känner jag stor sympati för. Utskottsmajoritetens beslut om att minska antalet månader för utbetalning av studiebidrag för gymnasieelever är just ett beslut som medför att vinsten omvandlas till en kostnad för kommunerna i form av socialbidrag. Men eftersom vi själva inte har något budgetförslag här kan vi i dag inte rösta för den aktuella reservationen.</textBlock>
  </contentBlock>
  <contentBlock page="0" id="i-f9b24d589781bb18">
    <textBlock id="i-a360b1678812eb13">Reservation 8 gäller ändrade regler för särskilt vuxenstudiestöd för arbetslösa. Även den reservationen kommer vi att rösta för.</textBlock>
  </contentBlock>
  <contentBlock page="0" id="i-b48467b023c2f137">
    <textBlock id="i-3cb90e8b64462788">Under mom. 13 om anslag till studiemedel m.m.</textBlock>
    <textBlock id="i-3bafae117e822d27">sammanfaller våra och Socialdemokraternas motioner, vilket gör att vi inte har med det momentet i vår meningsyttring. I stället väljer vi att rösta för reservationen.</textBlock>
  </contentBlock>
  <contentBlock page="0" id="i-da45b81f107acc2f">
    <textBlock id="i-89d24d0c0e519495">I vår motion om studiemedel yrkar vi avslag på propositionens förslag om en sänkning av beloppet för studiemedel från 180 % till 166,6 % av basbeloppet.</textBlock>
  </contentBlock>
  <contentBlock page="0" id="i-1221d38d675bb9f5">
    <textBlock id="i-24b88212a80e9fd4">Under utskottsberedningens gång har förslaget förändrats. Nu blir det en sänkning till 175,5 % --</textBlock>
    <textBlock id="i-f6d8d50f3b358436">en förändring som sammanfaller med</textBlock>
    <textBlock id="i-dc8d531354e03d75">Studentkårens förslag. Jag finner därför ingen anledning för oss att hålla fast vid vårt ursprungliga förslag.</textBlock>
  </contentBlock>
  <contentBlock page="0" id="i-3b20440c1a5c9c6d">
    <textBlock id="i-d3fc5363ef6a0759">Däremot motsätter vi oss av princip de olika smygförsämringar som införs i form av nya eller höjda avgifter.</textBlock>
  </contentBlock>
  <contentBlock page="0" id="i-a824e0e97cc9a181">
    <textBlock id="i-82d5d0e7226d4679">Studerande med studiemedel har i rask takt fått sina ekonomiska förutsättningar försämrade dels genom den nedskärning om 2 % -- det s.k. särskilda basbelopp som införts och som nu även gäller för studiemedlen --, dels genom dagens förslag, som också innebär en minskning med ungefär 4,5 %.</textBlock>
    <textBlock id="i-17cd146a605c2797">Därutöver kommer förslagen om att man skall ta ut en obligatorisk administrativ avgift. Men det är en kostnad som de kunnat undvika som varit alerta och betalat in sin aviserade återbetalningssumma innan avin kom.</textBlock>
  </contentBlock>
  <contentBlock page="0" id="i-d491c09d554991e9">
    <textBlock id="i-0b9d0f04bca5d11d">Till detta kommer den nu föreslagna avgiften om</textBlock>
    <textBlock id="i-0856e793f25c9111">300 kronor för uppläggning av studielån. Nästa ärende, som kommer upp här i kammaren litet längre fram i vår, handlar om en avgift även på</textBlock>
    <textBlock id="i-e4ebe88ca5ea5158">CSN-kortet.</textBlock>
  </contentBlock>
  <contentBlock page="0" id="i-ff8908ed1f322296">
    <textBlock id="i-35fc3a05343d242e">Vi motsätter oss denna stegvisa försämring, som sammantaget innebär att studenter med studiemedel får vidkännas en större neddragning än vad andra grupper i samhället fått göra.</textBlock>
  </contentBlock>
  <contentBlock page="0" id="i-21608b35d751cde7">
    <textBlock id="i-1a5fb24623e59c23">Jag vill fråga utskottsmajoritetens företrädare om ni verkligen anser att studenterna i dag har för hög levnadsstandard och att denna motiverar en försämring av deras ekonomiska situation -- en försämring som bara fortsätter.</textBlock>
  </contentBlock>
  <contentBlock page="0" id="i-174b55262bd6b391">
    <textBlock id="i-d375017457eaa9bf">Herr talman! Den åldersgräns som infördes för erhållande av korttidsstudiestöd och internatbidrag även för handikappade anser vi i Vänsterpartiet skall omprövas. Många funktionshinder uppkommer först i högre ålder. Att det finns många med funktionshinder som är över 64 år kan man konstatera när man ser till åldern på medlemmarna i olika handikappförbund. I förbundet Sveriges dövblinda är så många som 85 % över 64 år, i</textBlock>
    <textBlock id="i-dacf4b4de04282af">Riksförbundet för reumatiker är det ca 65 % och i</textBlock>
    <textBlock id="i-5e119773f7b86a5a">Afasiförbundet är det 60 %.</textBlock>
  </contentBlock>
  <contentBlock page="0" id="i-1d6920e1303b8ce6">
    <textBlock id="i-3b8ebe13bd68ddf6">Funktionshindrade personer har specifika och basala behov av att få lära sig att leva med sitt handikapp. Det gäller även personer över 64 år.</textBlock>
  </contentBlock>
  <contentBlock page="0" id="i-911f5993d02db321">
    <textBlock id="i-9fdc144560a0b918">Herr talman! Jag yrkar bifall till Vänsterpartiets meningsyttring.</textBlock>
  </contentBlock>
  <contentBlock page="0" id="i-7541a3b420b8de5b">
    <textBlock id="i-315e62d8d99aacac">Anf. 86  HANS DAU (m):</textBlock>
  </contentBlock>
  <contentBlock page="0" id="i-f77511b8ff5bd703">
    <textBlock id="i-48a5733af3034d1a">Herr talman! Man kan bara konstatera att den proposition och det betänkande som vi nu behandlar präglas av det kärva ekonomiska läget och av det stora budgetunderskott som landet dras med. Socialdemokraterna står, precis som på andra områden, helt tomhänta. Socialdemokraterna vill inte göra några nämnvärda besparingar utan vill i stället ösa på med mer pengar. Jag återkommer till den här frågan senare.</textBlock>
  </contentBlock>
  <contentBlock page="0" id="i-d5e640e7fb8c39b1">
    <textBlock id="i-1ff1aa3150d20c5d">Man kan även konstatera att vissa av regeringen föreslagna åtgärder föreslås i enlighet med det förslag om sänkning av arbetslöshetsersättningen som skulle behandlats tidigare i dag. Nu blev betänkandet återremitterat.</textBlock>
  </contentBlock>
  <contentBlock page="0" id="i-47ff1e045543fcea">
    <textBlock id="i-0c6849f7ffb19e64">Personligen tycker jag att vi skulle ha fattat det beslutet redan i dag. Med det ekonomiska läge som jag hänvisar till finns det all anledning att ta vara på alla besparingar. Den här var en av de större. Det är bara att beklaga att den inte blev snabbt genomförd. Jag vidhåller därför att vi måste fatta beslut om dessa besparingar när det gäller studiemedel, vuxenstudiestöd, m.m., eftersom det ekonomiska läget fordrar det. Det finns alltså ingen anledning, enligt min uppfattning, att inte fatta beslut i den här frågan.</textBlock>
  </contentBlock>
  <contentBlock page="0" id="i-5fefac6f2e6e312b">
    <textBlock id="i-03767e43360d05a1">Det område där Socialdemokraterna ställer upp på besparingar, som Lena Öhrsvik har berört, är studiemedelsområdet. Där uppfyller man den överenskommelse som gjordes vid höstens krisuppgörelse. Enligt uppgörelsen sparas 300</textBlock>
    <textBlock id="i-40c238a75ab326d2">miljoner kronor in. Lena Öhrsvik redogjorde för hur vi i utskottet uppnått resultatet 316 miljoner kronor. Det är ett steg i rätt riktning.</textBlock>
  </contentBlock>
  <contentBlock page="0" id="i-2f876c74dd8cb74c">
    <textBlock id="i-5081a4322eb92e83">Berith Eriksson säger i samband med det att vi inför smygförsämringar genom att införa nya avgifter.</textBlock>
    <textBlock id="i-de4bc14fc28c2238">Jag vet inte vad smygandet består i. Det här är klart redovisat både i proposition och i utskottbetänkande. Vi står för det nu också. Det är väl bara att konstatera att avgifter införs för de kostnader som uppstår när man lägger upp dessa lån.</textBlock>
  </contentBlock>
  <contentBlock page="0" id="i-8ae34ed20526ae59">
    <textBlock id="i-b151e0a3208c776a">Berith Eriksson påstår att studentgruppen får större försämringar än andra folkgrupper i samhället och frågar om utskottsmajoriteten anser att studenterna har för mycket pengar att röra sig med. Det är säkerligen med studenter som med alla andra, en del klarar sig bättre, en del sämre. Alla lever under olika förhållanden med tanke på hyror, reskostnader, m.m. Det går inte att svara generellt på den frågan.</textBlock>
  </contentBlock>
  <contentBlock page="0" id="i-c90a694602caf669">
    <textBlock id="i-629d14d7f6acd060">Men det här är nödvändiga besparingar som vi inte kan komma ifrån. Jag vill också peka på den uppgörelse som vi tillsammans med</textBlock>
    <textBlock id="i-bdaf6e282698c187">Socialdemokraterna har gjort och som även Berith</textBlock>
    <textBlock id="i-298db3c885fc1bb0">Eriksson anslöt sig till. Uppgörelsen innebär att endast dra ned bidragsdelen i studiemedlen till</textBlock>
    <textBlock id="i-9cc620965ae6a1e0">175,5 % av basbeloppet, i stället för till 166,6 som regeringen föreslog. Det innebär att en heltidsstuderande, med både bidrag och fullständigt lån, har ytterligare drygt 3 000 kr per år att leva på. Det tror jag är en bra lösning i det läge som vi nu befinner oss i.</textBlock>
  </contentBlock>
  <contentBlock page="0" id="i-f2e27fdcdb89452f">
    <textBlock id="i-d984923deb5cb0b1">Innan jag går in på själva reservationerna vill jag peka på att Lena Öhrsvik ställer olika åtgärder mot varandra för att klara åtgärderna när det gäller arbetslöshet, skola, ungdomspraktik och beredskapsarbete. Hon gjorde prisjämförelser.</textBlock>
    <textBlock id="i-3f351d721481677c">Självfallet kostar olika åtgärder olika mycket. Men jag tror inte att man skall ställa dem mot varandra, säkert behövs alla åtgärderna. Den utbildning som vi kan skapa fyller sin funktion.</textBlock>
    <textBlock id="i-09791e904efbb257">Ungdomspraktikplatser, beredskapsarbete och annat fyller sina funktioner. Jag ser ingen motsatsställning däri mellan majoriteten och</textBlock>
    <textBlock id="i-1a2fb37e24d2f797">Socialdemokraterna. Här försöker man skapa så många utbildningsplatser som möjligt.</textBlock>
  </contentBlock>
  <contentBlock page="0" id="i-e834b68f8f38e9ae">
    <textBlock id="i-c393261eae7f1dcb">I det ärende som behandlades före voteringen hade man samma diskussion. Från socialdemokratisk sida påstods det att man ville skapa så många fler platser. Jag tror att det var Ulf Melin som i den debatten sade att det aldrig någonsin funnits så många människor i utbildning som nu på högskola och på andra områden. På gymnasiet finns ju ambitionen att försöka få in så många människor i utbildning som resurserna av lokaler och annat medger.</textBlock>
  </contentBlock>
  <contentBlock page="0" id="i-08ff408236e0592d">
    <textBlock id="i-9ee73fa5b56e3bcc">Jag tänker kort kommentera reservationerna.</textBlock>
    <textBlock id="i-eb3fac3f4953d241">Reservation nr 1 emanerar från fjolåret.</textBlock>
    <textBlock id="i-86cd86968920e129">Förtroendemannainflytandet togs i viss omfattning bort ute i länen. Vi vidhåller den uppfattning som vi hade då, nämligen att detta kostar pengar och att det inte ger önskad effekt. Vi anser att det behov som Socialdemokraterna belyser inte finns.</textBlock>
  </contentBlock>
  <contentBlock page="0" id="i-5ab4ed983270e8df">
    <textBlock id="i-e941e5f84519d5e0">De högstämda toner som tas upp när det gäller reservation nr 3 kan man vara ännu mer förvånad över. Det handlar här om att ta bort studiebidrag under de två månader som gymnasieeleverna inte bedriver några studier. Man kan nästan hellre fråga sig varför man inte har gjort det tidigare. Som jag ser det har det varit ännu mer motiverat under högkonjunkturen, då så gott som alla som ville kunde få ett feriejobb. Det kommer givetvis att bli kärvare till sommaren. Men det finns även ett föräldraansvar på det här området.</textBlock>
    <textBlock id="i-f628a4fa86bd62a5">Socialdemokraterna säger sig beredda att medverka till en utgiftsminskning av sammanlagt</textBlock>
    <textBlock id="i-673f4c1f724bcb11">11,9 miljarder.</textBlock>
  </contentBlock>
  <contentBlock page="0" id="i-8c7ee65c947ee813">
    <textBlock id="i-d5c76f06a298ff79">Det här blir ju tjatigt, men vid utskottsmöte efter utskottsmöte konstaterar vi att</textBlock>
    <textBlock id="i-be18c67e4832b72f">Socialdemokraternas besparingar inte redovisas.</textBlock>
    <textBlock id="i-f6e0a1f15fe402a8">Vi får bara höra påståenden om att de finns. Sedan motsätter ni er stora besparingar som vi exempelvis på det här området föreslår. Det vore intressant att få höra era besparingsförslag, men det skall vi visst i bästa fall få reda på i maj.</textBlock>
  </contentBlock>
  <contentBlock page="0" id="i-8b485bb90df2a268">
    <textBlock id="i-46e7bdba6787aa26">Så vill jag kommentera reservationerna 5, 8 och 10, som handlar om utformingen av det framtida studiefinansieringssystemet och vuxenstudiestödet.</textBlock>
    <textBlock id="i-1b6d361b9f056362">Det är ju så, att efter utredning har Bröms lagt fram ett förslag som nu är ute på remiss. Det här förslaget skall diskuteras fram till i höst har regeringen sagt. Därefter skall förslag om hur det framtida systemet skall se ut läggas fram. Vi är inte beredda att under tiden komma med nya förslag.</textBlock>
    <textBlock id="i-b356341ba63dedc7">Förslagen skall läggas fram i samband med beredningsarbetet. Såvitt jag förstår är man i full gång, i första hand genom ett remissförfarande.</textBlock>
  </contentBlock>
  <contentBlock page="0" id="i-afae0c4016aa1df2">
    <textBlock id="i-c8ab8f566698f7cf">Reservation nr 6 handlar om beloppen för korttidsstudiestöd och internatbidrag. Dessa belopp minskade vi kraftigt i fjol, och ytterligare neddragningar på grund av det ekonomiska läget görs nu. Lena Öhrsvik säger då att detaljregler har införts för att styra det här. Den stora kritik som vi</textBlock>
    <textBlock id="i-5a237c5297490ded">Moderater i många år i opposition förde fram gällde att mycket stora belopp varje år lades ut. Det gjordes i stor utsträckning därför att de fackliga organisationerna skulle kunna bedriva sin fackliga verksamhet. Vi tycker att korttidsstudier på dessa områden borde facken klara med egna kassor och intäkter.</textBlock>
  </contentBlock>
  <contentBlock page="0" id="i-ef8f91a97ca1becf">
    <textBlock id="i-e1cedf790e658ee3">Detta gällde också kollektiva ansökningar, där problemen har varit desamma.</textBlock>
    <textBlock id="i-637ae5c11e893e8a">Handikapporganisationerna är undantagna, men vi gav dem särskilt generösa villkor i uttalandet i föregående års betänkande.</textBlock>
  </contentBlock>
  <contentBlock page="0" id="i-060db98123dbc8dc">
    <textBlock id="i-133fc62af1632266">Jag berörde arbetslöshetsersättningen och vuxenstudiestödet. I den mån man inrättar flera vuxenstudiestödsplatser genom förslag från regeringen i andra propositioner, är följden självfallet att man beviljar medel även till studiestöd i den omfattning som det behövs. Därför finns det ingen anledning för oss att ge speciella pengar, utan det skall i så fall ske i anslutning till arbetsmarknadspengar, om åtgärder vidtas på det området.</textBlock>
  </contentBlock>
  <contentBlock page="0" id="i-4a9fcf66656195d3">
    <textBlock id="i-505a77a1551aca1e">Med det, herr talman, vill jag yrka bifall till propositionen och majoritetsskrivningen i betänkandet och avslag på samtliga reservationer.</textBlock>
  </contentBlock>
  <contentBlock page="0" id="i-8cee00b6e7261228">
    <textBlock id="i-3310e8459fc9892f">Anf. 87  LENA ÖHRSVIK (s) replik:</textBlock>
  </contentBlock>
  <contentBlock page="0" id="i-d0f539ccade929d8">
    <textBlock id="i-5c5326398d5c8f31">Herr talman! Hans Dau tycker inte att man skall ställa olika åtgärder mot varandra. Han säger att ungdomspraktiken och beredskapsarbetena fyller sin plats. Ja, det gör de, men vad jag ville visa var att det vore bra om fler kunde utnyttja det reguljära utbildningsväsendet. Det skulle vara en vinst för samhället om fler därmed slapp vara arbetslösa.</textBlock>
    <textBlock id="i-cafac8cad9db85ce">Om fler går in i det reguljära utbildningsväsendet, blir det utrymme för andra arbetslösa att gå in på ungdomspraktikplatser osv. -- det är en kedjereaktion. Jag tycker visst att man kan titta på de olika stödformerna.</textBlock>
  </contentBlock>
  <contentBlock page="0" id="i-2293041eb52bb87a">
    <textBlock id="i-afef19428803fa9f">En plats i komvux, inkl. studiestöd, kostar 52 000</textBlock>
    <textBlock id="i-4eff915cb34651a7">kr. om året, men kostnaden för den som är arbetslös är 125 000 kr. i genomsnitt.</textBlock>
  </contentBlock>
  <contentBlock page="0" id="i-3c3dce3bb130a8ab">
    <textBlock id="i-41237ed0606874b0">Jag tycker att det är beklagligt att man inte vill fundera mer på det här. Det är inte bara en ekonomisk fråga, utan det är också mycket viktigt att människor får någonting vettigt att göra, någonting som de har nytta av i framtiden och som</textBlock>
    <textBlock id="i-caeba7e952802fb1">Sverige som nation har nytta av.</textBlock>
  </contentBlock>
  <contentBlock page="0" id="i-1e22a8486ba3b2b8">
    <textBlock id="i-bc21191701fa3511">Vilka är det som Hans Dau har tänkt skall gå på högskolan i framtiden? Det är nödvändigt att fler går på högskolan, och då måste man kunna skaffa sig behörighet för det, t.ex. i komvux eller genom det tredje gymnasieåret. Jag förstår inte varför ni är så njugga när det gäller möjligheterna för vuxna eller för ungdomar att skaffa sig den behörigheten.</textBlock>
    <textBlock id="i-6c7a39af4ab097ad">Jag vet inte vilka det är som ni har tänkt skall gå på högskolan, om man inte får skaffa behörigheten.</textBlock>
  </contentBlock>
  <contentBlock page="0" id="i-56347bdb3f1fd315">
    <textBlock id="i-8e2d79c41dc5997f">Om jag skall gå in på de olika reservationerna, handlar den första om förtroendemannainflytande, men Hans Dau undvek nogsamt min fråga om rättssäkerheten i det sammanhanget. Jag vill ställa frågan igen: Tycker Hans Dau att det bör finnas en möjlighet att överklaga beslut i studiestödsärenden? Vem skall i så fall ta emot ett sådant överklagande?</textBlock>
  </contentBlock>
  <contentBlock page="0" id="i-e9e747040f0846bd">
    <textBlock id="i-eeac872644f55206">Sedan får vi höra att vi inte är beredda att göra några nämnvärda besparingar. Vi var ju nyss överens om att dra ner 300 miljoner på studenterna.</textBlock>
    <textBlock id="i-59326a7a09d1e54e">Jag tycker att det är att visa en god vilja -- trots att vi vill satsa på utbildning och på att fler skall kunna komma i fråga.</textBlock>
  </contentBlock>
  <contentBlock page="0" id="i-6b8eca77b798732a">
    <textBlock id="i-82b4061e7a7ca51f">När det gäller de allmänna samhällsekonomiska bedömningarna, vill jag ändå visa att våra förslag till investeringar i utbildningsplatser och studiestöd väl är betalda av de minskade utgifter för arbetslöshetsersättning och arbetsmarknadspolitiska åtgärder som skulle vara aktuella.</textBlock>
  </contentBlock>
  <contentBlock page="0" id="i-3920534af49ac1a8">
    <textBlock id="i-5b69dec612689841">När det sedan gäller våra förslag i reservationerna om det framtida studiestödet vill Hans Dau inte ta ställning nu. Nej, men vi har velat markera att det finns andra förslag än det som Bröms har lagt fram, och just därför att det har gjorts en utredning behöver vi också få ange våra riktlinjer för framtiden.</textBlock>
  </contentBlock>
  <contentBlock page="0" id="i-16b4b51240270c7b">
    <textBlock id="i-900e2ea6e7628bdc">Anf. 88  HANS DAU (m) replik:</textBlock>
  </contentBlock>
  <contentBlock page="0" id="i-afc60b7fdad3b3cb">
    <textBlock id="i-2bd15552c695969e">Herr talman! När det gäller det reguljära utbildningsväsendet har jag inte alls någon annan uppfattning än Lena Öhrsvik. Jag tycker ändå inte att man skall ställa olika åtgärder mot varandra.</textBlock>
    <textBlock id="i-fc41a597df8ac825">Det görs ansträngningar för att ta fram så många platser som möjligt i det reguljära utbildningsväsendet, men det handlar inte bara om pengar, utan också om lärare och lokaler och om folk som verkligen vill ha utbildningen. Jag vidhåller att det är arbetsmarknadspengar som skall komma in i första hand.</textBlock>
  </contentBlock>
  <contentBlock page="0" id="i-ee74c20f9d04e2ea">
    <textBlock id="i-47b68107a7ef5096">I fråga om rättssäkerheten vid förtroendemannainflytande anser jag att CSN gott kan svara upp mot de behov som finns på det området, och jag litar helt på CSN.</textBlock>
  </contentBlock>
  <contentBlock page="0" id="i-2db500c74d25cf76">
    <textBlock id="i-e193273e22b2c717">Anklagelsen för att ni inte vill ta fram några besparingar gäller skrivningen om att ni har över 11</textBlock>
    <textBlock id="i-89185df60b1a02a9">miljarder, utan att vi får veta någonting om varifrån de kommer.</textBlock>
  </contentBlock>
  <contentBlock page="0" id="i-ffcaf0ba1e39f028">
    <textBlock id="i-6e42e40ee93be20d">Jag kan ändå ge Lena Öhrsvik det erkännandet att vi när det gällde de 300 miljonerna i krisuppgörelsen hade ett mycket bra samarbete.</textBlock>
    <textBlock id="i-de90c9f242ca870d">Uppställningen för krisuppgörelsen har varit god på ömse sidor, så där har vi gjort ett gemensamt bra arbete. Det skall inte falla någon skugga över någon i det fallet.</textBlock>
  </contentBlock>
  <contentBlock page="0" id="i-b2a5bf9b7b7caf1e">
    <textBlock id="i-45192c8ca8dc2870">Jag förstår att ni vill markera att ni kan ha andra åsikter än Bröms -- men det kan fler ha. Det är inte meningen att Bröms betänkande skall bli en proposition, utan det är ett diskussionsunderlag.</textBlock>
    <textBlock id="i-d989afe007fb5fea">Lena Öhrsvik och jag kanske är överens om att det i vissa fall är mycket provocerande, men det kan ha varit tanken hos Bröms, för att få en diskussion till stånd.</textBlock>
  </contentBlock>
  <contentBlock page="0" id="i-bbe8bd6ef01c53cc">
    <textBlock id="i-31efa46ac655b653">Anf. 89  LENA ÖHRSVIK (s) replik:</textBlock>
  </contentBlock>
  <contentBlock page="0" id="i-de15e4c82af63860">
    <textBlock id="i-ffc88825c5e92c8d">Herr talman! Hans Dau försöker smita undan diskussionen om utbildning som ett mycket bra sätt att rusta sig för framtiden i en lågkonjunktur och att vara beredd när högkonjunkturen kommer.</textBlock>
    <textBlock id="i-0ab0b3bda8dcda72">Utbildning är även ett bra sätt att minska utbildningsklyftor. Jag tycker att det både i förslaget förra året och i förslaget i år visas en nonchalans mot den vuxna befolkningen, och det kan vi socialdemokrater inte acceptera.</textBlock>
  </contentBlock>
  <contentBlock page="0" id="i-76d3c91e7ed8cf9e">
    <textBlock id="i-310c873dc3c85619">Jag vet inte vad det bottnar i, men vi har fått signaler om att de som inte har så mycket skolutbildning får fixa det på fritiden och på egen bekostnad. Jag måste fråga Hans Dau om han instämmer i det, eller om han tycker som vi, dvs. att det är viktigt för samhället att se till att överbrygga de utbildningsklyftor som finns och att inte skapa nya. Det är bra med en satsning på vuxna och att använda den reserv som finns när det gäller begåvningar och annat. Vi kommer inte att klara oss som nation i fortsättningen om vi drar ner på vuxenutbildningen och vuxenstudiestödet. Det finns klart utsagt i CSN:s anslagsframställan att det inte kommer att finnas tillräckligt med platser för ungdomskullarna framöver. Vad tänker Hans Dau göra åt det?</textBlock>
  </contentBlock>
  <contentBlock page="0" id="i-f6c4ab57b75bffdc">
    <textBlock id="i-4e781e0d0ab8dce1">Anf. 90  HANS DAU (m) replik:</textBlock>
  </contentBlock>
  <contentBlock page="0" id="i-f3b0c926930eb25a">
    <textBlock id="i-889eb640af1dc055">Herr talman! Jag delar helt uppfattningen att det behövs fler utbildade och att vi skall stimulera till det. Regeringen har ingen annan uppfattning i det fallet. Det är bara formerna för hur man skall skapa de här resurserna som vi inte är riktigt överens om.</textBlock>
  </contentBlock>
  <contentBlock page="0" id="i-67376da591f901b3">
    <textBlock id="i-030871ab0d246415">Anf. 91  BERITH ERIKSSON (v) replik:</textBlock>
  </contentBlock>
  <contentBlock page="0" id="i-0b9aa499936aebdd">
    <textBlock id="i-b66d09748da27a43">Herr talman! Först frågar Hans Dau vad det är som är smygande, och han säger att han redovisar de här sakerna helt öppet. Ja, det är naturligtvis inte smygande för oss här i riksdagen, men jag tror att det upplevs som smygande för studenterna. Det är många som inte alls kan ta in alla de olika förslag som kommer, ett och ett med jämna mellanrum, utan de blir otrevliga överraskningar.</textBlock>
  </contentBlock>
  <contentBlock page="0" id="i-e67c2e374661ffbb">
    <textBlock id="i-b8b74d856c45ef46">Sedan säger Hans Dau att studenter naturligtvis, som alla andra, klarar sig bättre och sämre, beroende på studieort osv. Framför allt handlar det om föräldrarnas möjlighet att hjälpa dem ekonomiskt. Det är ju verkligen fråga om att vi återigen går mot ett samhälle där bara ungdomar som har föräldrar som ekonomiskt kan stödja deras studier kan utbilda sig.</textBlock>
  </contentBlock>
  <contentBlock page="0" id="i-91819ff6efd775d8">
    <textBlock id="i-a0d09517b97bf888">Jag vill också säga att den ekonomiska krisen förblindar. Risken är ju att krisen fördjupas i framtiden och blir permanent, allra helst med de stora ungdomskullarna som inte kommer in på arbetsmarknaden utan som får räkna med att skaffa sig en hög och gedigen utbildning för att så småningom kunna slå sig in på arbetsmarknaden.</textBlock>
  </contentBlock>
  <contentBlock page="0" id="i-0f1ec5f7e77ced7b">
    <textBlock id="i-9bedb217cef6b1d3">Hans Dau undvek att kommentera meningsyttringen när det gällde 64-årsgränsen för personer med funktionshinder. Jag tog i mitt anförande upp att det är mycket stora grupper som verkligen är i behov av att få lära sig att leva med sitt handikapp och vars möjligheter att delta i de kurser som handikappförbunden bedriver i dag är mycket begränsade.</textBlock>
  </contentBlock>
  <contentBlock page="0" id="i-2a4146badd8e7d3b">
    <textBlock id="i-abf556dfc90987ae">Anf. 92  HANS DAU (m) replik:</textBlock>
  </contentBlock>
  <contentBlock page="0" id="i-1866e2c9db7cac16">
    <textBlock id="i-3ac39a7968708575">Herr talman! Det faktum att studenter klarar sig bättre och sämre vet jag inte om vi kan diskutera så speciellt mycket. Jag är med i CSN:s styrelse och får många propåer från folk som är missbelåtna med att de inte klarar sig. Samtidigt får jag höra många andra säga att studenter får så mycket pengar och att de lever på det och det viset. Så är det ju. Precis som Berith Eriksson konstaterade har olika individer olika förhållanden.</textBlock>
  </contentBlock>
  <contentBlock page="0" id="i-4ecca1ab70b218ef">
    <textBlock id="i-3e2c7651cd0c3c53">Så till påståendet att vi smyger fram avgifterna för att vi inför dem i olika steg. Vi har ju länge haft avgifter på återbetalning. Det kanske hade varit lika bra att man hade varit innovationsrik och infört alla avgifterna på en gång.</textBlock>
  </contentBlock>
  <contentBlock page="0" id="i-05f9e3144f33a592">
    <textBlock id="i-21af4ad46d97a5e9">Har man kostnader för uppläggning och annat och vill finansiera det utan att det skall gå via skattebetalarna blir det fråga om avgifter. Man kanske får se fler avgifter om vi får fortsätta att jobba med det här -- det får framtiden utvisa.</textBlock>
  </contentBlock>
  <contentBlock page="0" id="i-513ca6ca3ca29d2a">
    <textBlock id="i-0ec6b18b4970554d">Några ord om 64-årsgränsen. Jag kan bara säga att jag själv är mycket aktiv i en av handikapprörelserna, och jag tycker att vi klarar sådana kurser just för de äldre ganska bra. De vill ofta ha dem på hemmaplan, och de vill ordna det genom sin egen förening. Det behövs faktiskt varken korttidsstudiestöd eller annat. Detta klarar man genom dagskurser och sådana saker. Jag tror inte att vi skall frångå 64-årsgränsen för dem mer än för några andra.</textBlock>
  </contentBlock>
  <contentBlock page="0" id="i-47122a6e5fd99d24">
    <textBlock id="i-1d88ac67419be187">Anf. 93  SYLVIA LINDGREN (s):</textBlock>
  </contentBlock>
  <contentBlock page="0" id="i-c3f79e1acca6bcdf">
    <textBlock id="i-54fabc26deb849e5">Herr talman! Jag har förståelse för att det behövs regler och principer -- det är nödvändigt. Ibland kan dock principer komma att ta över det sunda förnuftet. Motion Sf503 belyser just ett sådant exempel.</textBlock>
  </contentBlock>
  <contentBlock page="0" id="i-bfb40e0a22e5ee58">
    <textBlock id="i-52a3167b13d7ff6e">Enligt nuvarande regler går det inte att få studielån för uppehälle och eventuella terminsavgifter för gymnasieutbildning om den sökande inte har fyllt</textBlock>
    <textBlock id="i-8241a0774f532359">20 år. Om utbildningen däremot är att betrakta som högskoleutbildning finns inga sådana åldersgränser. Bidrag utgår alltså, även om studenten i det fallet är under 20 år.</textBlock>
  </contentBlock>
  <contentBlock page="0" id="i-beea5a9b3d3a9505">
    <textBlock id="i-9d74e441278804ce">Har vi t.ex. en elev som genomgått en tvåårig gymnasieutbildning direkt efter grundskolan och som kanske jobbat ett år för att skaffa sig meriter för att söka in på en vidareutbildning och den vidareutbildningen är klassificerad som gymnasieutbildning går det alltså inte att få något studielån, även om den sökande skulle vara 19 år 11</textBlock>
    <textBlock id="i-38f4e5a338523619">månader och 28 dagar. Den unga människan är då hänvisad till sysslolöshet under ett år och till att sedan försöka komma in på skolan med ett års förskjutning. Då finns det inte heller några garantier för att han eller hon kommer in på utbildningen.</textBlock>
  </contentBlock>
  <contentBlock page="0" id="i-86a9b43d76601063">
    <textBlock id="i-34f02251499225d9">Centrala studiestödsnämnden har bekräftat de här byråkratiska reglerna, och det finns ingen som helst dispensmöjlighet. Den enda möjligheten att komma runt eländet är att försöka få skolan i fråga att ansöka om att bli betraktad som högskola i stället för att anses bedriva utbildning av gymnasieutbildningskaraktär. Det är ett besked som jag har fått från Utbildningsdepartementet.</textBlock>
  </contentBlock>
  <contentBlock page="0" id="i-99732a1faeb6d505">
    <textBlock id="i-a08eac8d623a3125">Detta har på något vis rågat måttet för mig. Är det skolans utbildningsformer som skall vara avgörande för om den är en högskola eller en gymnasieskola eller är det studiemöjligheten? Jag har faktiska exempel på att man rekommenderat en skola som är klassificerad som gymnasieskola att i stället försöka få högskoleutbildningsstatus för att man då skulle komma runt den här regeln.</textBlock>
  </contentBlock>
  <contentBlock page="0" id="i-2a9bf4cb5edfa182">
    <textBlock id="i-e60e479f69c32ab7">Det här blir ännu märkligare med hänsyn till att det här kan handla om ungdomar som ligger på gränsen till 20 år men inte har fyllt det under terminen. De söker ju lånet för att just gå utbildningen och återbetala det, men vi säger nej därför att det är fel skolform. Samhällsekonomiskt är de här turerna onekligen svåråtkomliga.</textBlock>
  </contentBlock>
  <contentBlock page="0" id="i-cf05e72d59da02eb">
    <textBlock id="i-c87d8dc5dbfaef85">Jag tror inte att de exempel som jag nu har anfört är så vanliga men de förekommer, och sedan jag började engagera mig i den här saken har jag fått flera exempel på den här stelbentheten.</textBlock>
  </contentBlock>
  <contentBlock page="0" id="i-1a8c9b5fbfed9099">
    <textBlock id="i-41220cb2c233479a">Utskottet skriver i betänkandet att utgångspunkten måste vara att gymnasiestudier skall kunna genomföras utan skuldsättning. Utskottet har också vid sin behandling tidigare år av frågan om kommunernas ansvar för dessa elever förutsatt att det i de fall då föräldrarna inte ställer upp finns ett fungerande samhällsstöd och att gymnasieskolornas elevvårdande och kurativa verksamhet leder till att eleverna kommer i åtnjutande av behövligt stöd.</textBlock>
  </contentBlock>
  <contentBlock page="0" id="i-f35c30a3879502a8">
    <textBlock id="i-72f38760e52d1208">Kommunerna i sin tur hänvisar till föräldrarnas ansvar och ställer sig i många fall negativa till att betala ut sociala bidrag, om man söker det. För den unga människan blir det alltså att vänta, utan garantier att komma in på skolan vid nästa ansökningstillfälle -- då måste eventuellt nya prover göras och nya regler följas. Det här blir naturligtvis dyrt för samhället, och ungdomarna känner sig lurade.</textBlock>
  </contentBlock>
  <contentBlock page="0" id="i-962a2a65e181eda0">
    <textBlock id="i-035b95ca94871536">Jag har förståelse för och känner sympati för utskottets grundprincip, men när det slår fel måste möjligheter till prövning i särskilda fall finnas. Jag är besviken över att utskottet inte har anammat innehållet i motion Sf503.</textBlock>
  </contentBlock>
  <contentBlock page="0" id="i-93f36d1115d0da72">
    <textBlock id="i-5dc54b1f5d452535">Anf. 94  HANS DAU (m):</textBlock>
  </contentBlock>
  <contentBlock page="0" id="i-de330eb31a27a0f9">
    <textBlock id="i-83243eacdd94ce16">Herr talman! Sylvia Lindgren lämnade ju egentligen också svaren på sina frågor. Jag kan inte säga mer än att det är utskottets princip att man inte skall låna till gymnasiestudier -- här finns ju det kommunala ansvaret.</textBlock>
  </contentBlock>
  <contentBlock page="0" id="i-3587417e4c6cac5d">
    <textBlock id="i-0f941e199785bc6b">Den skola som nämns i motionen -- Berghs reklamoch marknadsföringsinstitut -- är enligt vad jag har inhämtat en skola som gott skulle kunna fylla högskolekriteriet. Det är klart att det vore en fördel om så många skolor som möjligt levde upp till att ha högskolestatus. Det brukar inte försämra utbildningen eller kraven.</textBlock>
  </contentBlock>
  <contentBlock page="0" id="i-cefa5042a7d38a09">
    <textBlock id="i-15d54c4e39f0c11e">Minnesgoda ledamöter som har varit med länge säger att det en gång i slutet av 70-talet eller början av 80-talet fanns ett regeringsförslag om att det skulle bli möjligt att ge dispens och ge de här människorna ett lån, men riksdagen avslog det --</textBlock>
    <textBlock id="i-9996a672044093b2">just av den anledningen att man inte skall låna till gymnasiestudier. Det tycker jag att man kan respektera.</textBlock>
  </contentBlock>
  <contentBlock page="0" id="i-8101c09d30f6ab10">
    <textBlock id="i-5200449eaa68164d">Här talar vi nu om 19-åringar, men det kan ju gå längre ned i åldrarna om man slutar gymnasiet tidigare. Utan att vara alltför kunnig om det här kan jag tänka mig att det kan handla om ett par år, och då kan det röra sig om ganska mycket pengar.</textBlock>
  </contentBlock>
  <contentBlock page="0" id="i-4783ee3a23f43979">
    <textBlock id="i-779995187556b513">Det är det kommunala ansvaret och föräldrarna man måste lita på -- det är tyvärr så.</textBlock>
  </contentBlock>
  <contentBlock page="0" id="i-ce2a0c4dc10a082f">
    <textBlock id="i-a5db25882686b6ae">Anf. 95  SYLVIA LINDGREN (s):</textBlock>
  </contentBlock>
  <contentBlock page="0" id="i-5751c5f4e562e5da">
    <textBlock id="i-f76a27b52b6ef503">Herr talman! Först några ord om åldersgränsen.</textBlock>
    <textBlock id="i-5ba9fb11b0b463dd">Det är ju fortfarande så, att man lämnar grundskolan när man är runt 16 år och den treåriga gymnasieutbildningen när man är 16--18 år. Det är vad som kommer därefter som kan vara intressant.</textBlock>
  </contentBlock>
  <contentBlock page="0" id="i-32364249049feddd">
    <textBlock id="i-41006d53707978f8">I det här fallet är fortfarande utbildningen vid RMI</textBlock>
    <textBlock id="i-759bbc4373ed9f39">Berghs skola att betrakta som en gymnasieutbildning. Elever har drabbats just på det sätt som jag tidigare exemplifierat.</textBlock>
  </contentBlock>
  <contentBlock page="0" id="i-b4f057b30a73bd8b">
    <textBlock id="i-586d1e3a1031a48b">Jag vet att ärendet har behandlats vid ett sammanträde i regeringen. Men där säger man sig inte kunna göra någonting. Reglerna måste ses över, heter det. Jag vänder mig således till representanterna för den borgerliga majoriteten för att få veta vad som gjorts här. Men man är, som sagt, inte villig att se över några dispensmöjligheter. Jag är besviken över hur det här i praktiken slår.</textBlock>
  </contentBlock>
  <contentBlock page="0" id="i-f27024ada7be9147">
    <textBlock id="i-040afc752555ffcf">Jag har förståelse och känner sympati för de principer som utskottet värnar om. Också jag värnar om de principerna. Men när personer på bara några dagar eller veckor kan hamna mittemellan beträffande det här nätet tycker jag att det måste finnas en möjlighet att någonstans pröva detta i stället för att låta de ungdomar som drabbas gå sysslolösa. Vi riksdagsledamöter måste också sätta oss in i hur det i praktiken är och hur tillämpningen slår.</textBlock>
  </contentBlock>
  <contentBlock page="0" id="i-ab5f224d593e282b">
    <textBlock id="i-ea3386079afa9f8a">Överläggningen var härmed avslutad.</textBlock>
  </contentBlock>
  <contentBlock page="0" id="i-8930758586307d58">
    <textBlock id="i-0e935043e54126d3">11 §  Omstrukturering av det svenska ägandet i</textBlock>
    <textBlock id="i-e68c6b26531a88b1">Scandinavian Airlines System, SAS</textBlock>
  </contentBlock>
  <contentBlock page="0" id="i-d70773a41ea1bf9a">
    <textBlock id="i-444d9b6ca1c5ca42">Föredrogs</textBlock>
  </contentBlock>
  <contentBlock page="0" id="i-583702ccfd2c1b2b">
    <textBlock id="i-b0572ca653118645">trafikutskottets betänkande</textBlock>
  </contentBlock>
  <contentBlock page="0" id="i-979f03a4f03635ef">
    <textBlock id="i-dd2cbaafa698386a">1992/93:TU20 Omstrukturering av det svenska ägandet i Scandinavian Airlines System (SAS)</textBlock>
    <textBlock id="i-3c084bc98bea2f28">(prop. 1992/93:59).</textBlock>
  </contentBlock>
  <contentBlock page="0" id="i-594f2733b98a7fc8">
    <textBlock id="i-cab4dd83ed4d2155">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-46a38f2a15b59016">
    <textBlock id="i-56ee56a10605dcfe">(Beslut fattades efter 19 §.)</textBlock>
  </contentBlock>
  <contentBlock page="0" id="i-bcf24d16dec77ea0">
    <textBlock id="i-cbd200016f9c6934">12 §  Tidigareläggning av investeringar i trafikens infrastruktur</textBlock>
  </contentBlock>
  <contentBlock page="0" id="i-c06d2689da85d898">
    <textBlock id="i-159bd55076a9bc89">Föredrogs</textBlock>
  </contentBlock>
  <contentBlock page="0" id="i-9d3a84e8b2a9aea3">
    <textBlock id="i-ccdfa06a28c5cf7e">trafikutskottets betänkande</textBlock>
  </contentBlock>
  <contentBlock page="0" id="i-67f8bf17641010b4">
    <textBlock id="i-e2ad5fb0d3859398">1992/93:TU38 Tidigareläggning av investeringar i trafikens infrastruktur.</textBlock>
  </contentBlock>
  <contentBlock page="0" id="i-386c7af48fb9cbae">
    <textBlock id="i-4706cf098e85ec8c">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-3828bde0bb33ea9b">
    <textBlock id="i-42e598b80b8b0849">(Beslut fattades efter 19 §.)</textBlock>
  </contentBlock>
  <contentBlock page="0" id="i-acf165138328533b">
    <textBlock id="i-a457cd163f12c254">13 §  Anslag till Tullverket, m.m.</textBlock>
  </contentBlock>
  <contentBlock page="0" id="i-99b9e6cd18f6330e">
    <textBlock id="i-01e1c42374d878fa">Föredrogs</textBlock>
  </contentBlock>
  <contentBlock page="0" id="i-0be61e03a842ba96">
    <textBlock id="i-59825127fb78fe55">skatteutskottets betänkande</textBlock>
  </contentBlock>
  <contentBlock page="0" id="i-52c25ea9935d91ec">
    <textBlock id="i-49af367c1152577c">1992/93:SkU23 Anslag till Tullverket, m.m. (prop.</textBlock>
    <textBlock id="i-1e55f79b5f810e60">1992/93:100 delvis).</textBlock>
  </contentBlock>
  <contentBlock page="0" id="i-be6b87061736ac6c">
    <textBlock id="i-3339114e782ca3b1">Anf. 96  SVERRE PALM (s):</textBlock>
  </contentBlock>
  <contentBlock page="0" id="i-921a0448f23a81d3">
    <textBlock id="i-876a4e61326e67e0">Herr talman! Tullverksamheten för det kommande budgetåret skall bedrivas efter de förutsättningar som varit gällande för innevarande budgetår. Det totala ramanslaget uppgår till litet drygt 1,25</textBlock>
    <textBlock id="i-97fe45cb5d5d59f8">miljarder kronor för budgetåret 1993/94. Detta motsvarar i stort sett vad Generaltullstyrelsen äskat i sin anslagsframställan.</textBlock>
  </contentBlock>
  <contentBlock page="0" id="i-0f7aadd5f366b374">
    <textBlock id="i-39ed18d698b4832a">Tullverket åläggs inga nya sparbeting utöver de redan beslutade 300 miljoner kronor som man under fem år är ålagd att spara för att finansiera tulldatasystemet. Däremot får Tullen extrapengar.</textBlock>
    <textBlock id="i-480ee04ef7973a8b">Man får 3,5 miljoner kronor för förberedelser inför</textBlock>
    <textBlock id="i-6ebf19ea2165b901">EG och 8,25 miljoner kronor för att fullfölja tulldatauppbyggnaden. Några särskilda medel till tekniska hjälpmedel, SPADI-utbyggnad och ADB-</textBlock>
    <textBlock id="i-2b5c74e4d6d3b180">utrustning eller ökade resurser för nya trafiklinjer blir det inte, utan för dessa ändamål får</textBlock>
    <textBlock id="i-edd162683d633c07">Generaltullstyrelsen prioritera inom beviljat ramanslag. Generaltullstyrelsen begär att tullförrättningsavgifter och ränteinkomster skall redovisas mot inkomsttitel. Detta tillstyrks i propositionen.</textBlock>
  </contentBlock>
  <contentBlock page="0" id="i-1a0c53a04bf1d085">
    <textBlock id="i-846fe1498b5fb65e">Herr talman! I samband med utskottsbehandlingen av Tullverkets anslag har också sju motioner från den allmänna motionstiden behandlats. Detta har medfört att vi socialdemokrater reserverat oss på fyra punkter.</textBlock>
  </contentBlock>
  <contentBlock page="0" id="i-f713f443ee4ee6a9">
    <textBlock id="i-894abef29f14d889">I en partimotion föreslår vi kraftfulla åtgärder mot den ekonomiska brottsligheten. Dessa åtgärder rör flera utskottsområden. För vårt område gäller det en ökning av anslaget med 2 miljoner kronor för insatser i syfte att stärka Tullkriminalens spaningsoch utredningsresurser vad gäller den internationella ekonomiska brottsligheten. Detta krav har ej vunnit gehör vid utskottsbehandlingen.</textBlock>
  </contentBlock>
  <contentBlock page="0" id="i-495cf65dc592949f">
    <textBlock id="i-942ec821e030a189">Enligt propositionen bör Tullverket påskynda anslutningen av företag till tulldatasystemet. Vi följer upp detta med ett krav på att den som enligt</textBlock>
    <textBlock id="i-6bc2ce8f242246b9">13 § tullagen godkänts att som ombud lämna tulldeklarationer skall lämna dessa elektroniskt.</textBlock>
    <textBlock id="i-c9b105ac5dcfb9b1">Jag vill här fråga majoritetens företrädare: Varför motsätter ni er en reglering av uppgiftslämnandet för godkända ombud?</textBlock>
  </contentBlock>
  <contentBlock page="0" id="i-bc77c9e6feef5cb2">
    <textBlock id="i-c66dc2c5a3145289">Redan under den allmänna motionstiden förra året väckte vi frågan om Tullens befogenheter i ett EG-</textBlock>
    <textBlock id="i-804ab4045d869289">perspektiv. Under det gångna året har nya uppgifter kommit fram som gör det än mer angeläget att bringa klarhet i frågor som gäller</textBlock>
    <textBlock id="i-7c6c9c8aac9fa3ca">Tullens befogenheter och hur man skall agera för att klara smuggelbekämpningen. Min fråga till Carl</textBlock>
    <textBlock id="i-b9fb4f96102d73db">Fredrik Graf är: När är ni beredda att lämna svar på frågan om hur tullverksamheten skall organiseras i ett EG-perspektiv?</textBlock>
  </contentBlock>
  <contentBlock page="0" id="i-6532f52b10e6c34e">
    <textBlock id="i-25c9f9c5457f173a">I den sista reservationen i betänkandet, reservation</textBlock>
    <textBlock id="i-8a844d1a9983023a">6, begär vi en översyn av reglerna om förtullning av utlandsresenärernas varor. Eftersom utskottsskrivningen är antagen med ordförandens utslagsröst är det när det gäller det här förslaget öppet för en anslutning från Ny demokratis sida till vår reservation om ett tillkännagivande till regeringen. Klarhet i den frågan får vi efter Peter</textBlock>
    <textBlock id="i-c6f8656e05f82cc3">Klings anförande här.</textBlock>
  </contentBlock>
  <contentBlock page="0" id="i-58ef503cbb630c26">
    <textBlock id="i-57bc12bec96a5567">Herr talman! Med det anförda yrkar jag bifall till reservationerna 1, 3, 4 och 6. Dessutom vill jag anmäla att jag har för avsikt att begära votering beträffande reservationerna 1 och 6.</textBlock>
  </contentBlock>
  <contentBlock page="0" id="i-814df3e3ffa00653">
    <textBlock id="i-6801ea69218a66c6">Anf. 97  PETER KLING (nyd):</textBlock>
  </contentBlock>
  <contentBlock page="0" id="i-6c8b2de9b1a8cc00">
    <textBlock id="i-8c81e12c160753fe">Herr talman! Jag skall börja denna teaterföreställning med att tala om skatteutskottets betänkande SkU23. Till detta betänkande har vi från Ny demokrati fogat två reservationer. Den ena reservationen handlar om ett kompetensstöd på 10</textBlock>
    <textBlock id="i-adc282125c30407f">miljonr kronor till Tullverket för att komplettera kunskaperna på narkotikaområdet. Detta kommer min kollega Karl Gustaf Sjödin att senare tala om.</textBlock>
  </contentBlock>
  <contentBlock page="0" id="i-a1f0016a6f383448">
    <textBlock id="i-9fcdc3e5e4123da7">Den andra reservationen handlar om lokala verksamheter. I en motion har socialdemokraten</textBlock>
    <textBlock id="i-1fe034dec87be6a4">Krister Örnfjäder begärt ökade resurser till tullen i</textBlock>
    <textBlock id="i-d41326df0523690d">Västervik. I en annan motion kräver Agne Hansson från Centern och Christer Lindblom från</textBlock>
    <textBlock id="i-61100332be014e0f">Folkpartiet att man åter skall inrätta en tullstation i</textBlock>
    <textBlock id="i-f9965c74ea1c0d43">Västervik. Till slut finns en kds-motion från</textBlock>
    <textBlock id="i-5e9f763bb4e58fe6">Kenneth Lantz, som vill ha ett uttalande av riksdagen om värdet av en ökad gränskontroll i</textBlock>
    <textBlock id="i-660447eafe300a44">Östersjön.</textBlock>
  </contentBlock>
  <contentBlock page="0" id="i-b92f4e202c98b019">
    <textBlock id="i-196909ace0c6cc1e">Självklart skall riksdagen bifalla dessa motioner.</textBlock>
    <textBlock id="i-eae9ac56288ecbb8">Vilka aspekter har vi här i Sverige när det gäller</textBlock>
    <textBlock id="i-01d1d6c10f0932f3">Östersjöområdet? Jo, sannolikheten är stor för att narkotikasmuggling, alkoholsmuggling, vapensmuggling och människosmuggling kommer att öka avsevärt nu när det forna Sovjetunionen inte längre är en diktatur.</textBlock>
  </contentBlock>
  <contentBlock page="0" id="i-0a8f886c2e3fc8b7">
    <textBlock id="i-8e52991e9f5f2669">De resurser som satsas på en tullverksamhet i</textBlock>
    <textBlock id="i-91c2d0979bfa0055">Östersjöområdet -- förlåt, herr talman, men nu kommer jag att svära -- kommr att ge dynamiska effekter för våra barn och barnbarn. Jag tror nämligen att de resurser som satsas på en ökad kontroll i Östersjön kommer att leda till att det svenska samhället får på sikt mindre problem genom att mindre mängder alkohol och narkotika förs in i landet. De 5--10 miljoner kronor som det kostar att öka kontrollen är väl använda pengar.</textBlock>
  </contentBlock>
  <contentBlock page="0" id="i-ff424a9fcb87a34d">
    <textBlock id="i-93faf0ecadbc665c">Det farligaste med denna reservation är att Ny demokrati ställer sig helt och hållet bakom tre enskilda motionärer: en centerpartist, en folkpartist och en kds-are. Det är ju fruktansvärt att man skall tillstyrka enskilda motioner. Går jag ut på gatan och hämtar femton personer av varierande slag i samhället och sätter mig med dem i skatteutskottet, får jag en enhetlig anslutning till motionerna. Men i utskottet är det förbaskat svårt -- ursäkta mig, herr talman -- att tillstyrka enskilda motioner.</textBlock>
  </contentBlock>
  <contentBlock page="0" id="i-c67e85d04850c60f">
    <textBlock id="i-08114338125f08aa">Jag yrkar bifall till reservationerna 2 och 5. Min kollega kommer senare att yrka bifall till reservation 6.</textBlock>
  </contentBlock>
  <contentBlock page="0" id="i-6f7502c6166346bc">
    <textBlock id="i-960eaf53f64435c9">Anf. 98  LARS BÄCKSTRÖM (v):</textBlock>
  </contentBlock>
  <contentBlock page="0" id="i-d7375c9b60e6119e">
    <textBlock id="i-3b0be091088c842c">Herr talman! Det här betänkandet angående</textBlock>
    <textBlock id="i-1e64f20404e216cc">Tullens verksamhet handlar om att fastställa anslagen. Vi i Vänsterpartiet vet att Tullen formellt sett har varit undantagen från sparprogram, men i praktiken har man tvingats spara genom att man skall finansiera tulldatasystemet inom sina ramar.</textBlock>
  </contentBlock>
  <contentBlock page="0" id="i-92c896873cec8357">
    <textBlock id="i-c14b5fac86445cab">Nu tror vi att man till stor del har klarat och kommer att klara av den här uppgiften. Vi vet att det är ett ansträngt statsfinansiellt läge. Därför har vi inte föreslagit i våra egna motioner några ytterligare medel till Tullverket.</textBlock>
  </contentBlock>
  <contentBlock page="0" id="i-5e399f4e4a8dd990">
    <textBlock id="i-ee328ef51ea0b5ef">Vi är väl medvetna om att man har vissa problem inom Tullverket. Därför tycker vi att det är av vikt att effektivisera verksamheten. Vi tror att det socialdemokratiska förslaget under mom. 3 i reservation 3 om ett elektroniskt uppgiftslämnande kan hjälpa Tullverket att klara av de åtaganden man har inom begränsat ekonomiskt utrymme.</textBlock>
  </contentBlock>
  <contentBlock page="0" id="i-3196188ae2663947">
    <textBlock id="i-f157cf4b0a476017">Det hade varit frestande att tillstyrka förslag från</textBlock>
    <textBlock id="i-49d0c76502ce31dc">Ny demokrati om mer medel, men vi har tyvärr inte klarat av att anvisa finansiering för ytterligare satsningar.</textBlock>
  </contentBlock>
  <contentBlock page="0" id="i-406ca2fd3e327daf">
    <textBlock id="i-bd537fe3fbc304e1">Det är riktigt som Peter Kling säger att det finns problem på vissa håll, men vi menar att den som bäst kan avgöra de olika prioriteringarna är</textBlock>
    <textBlock id="i-e2b6143d54748c23">Tullverket självt. Därför har vi inte ställt oss bakom</textBlock>
    <textBlock id="i-9d9879cde62fae3f">Ny demokratis reservation 5.</textBlock>
  </contentBlock>
  <contentBlock page="0" id="i-2b4bc187f8e375fa">
    <textBlock id="i-1458977d4858da0d">Socialdemokraterna tar upp i reservation 4 under mom. 4 Tullverkets befogenheter i EG-perspektiv.</textBlock>
    <textBlock id="i-e4a691927bb8445f">Det är kanske, som jag ser det, den viktigaste reservationen i betänkandet, den viktigaste punkten i hela betänkandet. Vi i Vänsterpartiet har inte motionerat i den här frågan. Det är en väldigt enkel förklaring till det: Vi anser inte att Sverige bör gå med i den europeiska unionen.</textBlock>
  </contentBlock>
  <contentBlock page="0" id="i-808f123b9238df0e">
    <textBlock id="i-b1e878eb7501d3e9">Det är naturligt att de partier som är för EG-</textBlock>
    <textBlock id="i-0216d67133576956">medlemskap tar upp de problem som uppstår om</textBlock>
    <textBlock id="i-856e752c1747d638">Sverige går med i den europeiska unionen. Det är klokt och förståndigt av Socialdemokraterna att lyfta upp dessa problem, för de är oerhört stora.</textBlock>
    <textBlock id="i-0bfdd6ac8c5efb12">Det är märkligt att andra EG-vänliga partier inte tar upp och diskuterar dem mer fylligt.</textBlock>
  </contentBlock>
  <contentBlock page="0" id="i-c8f3c97bc2f3dae2">
    <textBlock id="i-3d009b9b08387810">En rad problem kommer att uppstå vid EG-</textBlock>
    <textBlock id="i-ae443a672f7a2286">medlemskap. Det gäller kemikaliefrågan, miljöfarligt gods och avfall. Där vet vi att det finns olika yttre kontrollnivåer inom den gemensamma marknaden som gör att man kommer i ett mycket farligt läge när man slopar de inre gränskontrollerna. Vi vet att det finns problem inom livsmedelsområdet, kötthantering, när det gäller salmonella, icke-animaliska livsmedel, listeriabakterien. Man har nyligen haft problem i</textBlock>
    <textBlock id="i-85710eaf532a3b8d">Italien, där man har fått stoppa försäljningen av vissa livsmedel. Vi får problem med hotade djurarter och transporter över gränserna. Italien,</textBlock>
    <textBlock id="i-0a6a4737d8c78642">Grekland och Irland står inte bakom internationella konventioner.</textBlock>
  </contentBlock>
  <contentBlock page="0" id="i-9f505ab00e04ea81">
    <textBlock id="i-abbd0f58fae12f0f">Man har en oerhört snårig jordbrukspolitik inom</textBlock>
    <textBlock id="i-ab792d433a09d6b9">EG, oerhört tekniskt komplicerad att övervaka.</textBlock>
    <textBlock id="i-94940e22737e8d8d">Det gör att det tulldatasystem där alla är mer eller mindre tvångsmässigt anslutna är helt nödvändigt för att inte Tullverket skall bryta samman under tyngden av det komplicerade regelverket.</textBlock>
  </contentBlock>
  <contentBlock page="0" id="i-ec86d9cd49805e23">
    <textBlock id="i-3953c5fb976c7977">Det finns en rad sådana här problem, men det viktigaste är naturligtvis frågan om narkotikakontrollen. Peter Kling nämnde</textBlock>
    <textBlock id="i-ae1ceeb7bd4032d6">Östersjöländerna. Det är sant att de utgör ett problem. När man tänker på narkotika, tänker man ofta på Marocko, Thailand, Colombia, Burma,</textBlock>
    <textBlock id="i-f278dc78c8b9dcf3">Libanon, länderna utanför EG. Men det stora problemet när det gäller narkotika är inte dessa länder, utan det är faktiskt EG-länderna. Tullen gjorde 1 639 beslag det senast registrerade året. Av dessa kommer narkotikan i 1 456 fall från EG-</textBlock>
    <textBlock id="i-878bb21ea290fa7d">länderna. 83 % av beslagen går att hänföra till EG-</textBlock>
    <textBlock id="i-cfa15c223166d313">området.</textBlock>
  </contentBlock>
  <contentBlock page="0" id="i-5ada8ea4a6ad42b7">
    <textBlock id="i-9817512d3b3740b2">När det gäller dessa 1 456 beslag av narkotika vid gränserna gjordes 1 302, 89 %, i samband med rutinmässiga stickprovskontroller. Det är dessa kontroller som skall försvinna i den gränslösa unionen. 83 % av narkotikabeslagen går att hänföra till EG-området. 89 % av beslagen gjordes alltså vid rutinmässiga stickprovskontroller. Det är detta som man riskerar att avhända sig vid den europeiska unionen. Det är mycket allvarligt. Det stora problemet, Peter Kling, är faktiskt den existerande narkotikaimporten från EG-staterna.</textBlock>
  </contentBlock>
  <contentBlock page="0" id="i-48b712aff4b19e6b">
    <textBlock id="i-665738194b9076b3">Då säger Socialdemokraterna -- det är oerhört poängfullt -- i sin reservation att man faktiskt har rätt att göra narkotikakontroll även vid gränserna i ett EG-sammanhang, under förutsättning -- så har</textBlock>
    <textBlock id="i-55ceae2493afc86c">EG-kommissionen sagt den 8 maj 1992 -- att man har samma kontrollnivå inom landet som vid gränsen. Då kan man alltså ha kontroll vid gränserna, men då skall det vara samma ambitionsnivå som för kontroller inom landet.</textBlock>
  </contentBlock>
  <contentBlock page="0" id="i-a0c1ce35d84fa7fc">
    <textBlock id="i-70251c0d888366c8">Socialdemokraterna tog upp i sin reservation behovet av en sådan kontrollverksamhet även inom landet, för att kunna få motiv och argument för att hålla en kontrollnivå vid gränserna. Därför är det olyckligt att man inte genast nu från den borgerliga majoriteten ställer sig bakom ett sådant yrkande.</textBlock>
    <textBlock id="i-819ca55974be3cb1">Visst vet jag att frågan bereds och utreds, men här borde det vara naturligt för en att säga klart ifrån att vi måste hålla en hög ambitionsnivå när det gäller narkotikakontrollen. Här behöver man inte vänta på utredningar, förvisso inte, Carl Fredrik Graf.</textBlock>
    <textBlock id="i-7eaeb7aca793eeb7">Det är bara att ställa sig bakom förslaget.</textBlock>
  </contentBlock>
  <contentBlock page="0" id="i-2068069ddeb25050">
    <textBlock id="i-0c6184c776ea6c04">Ni gör EG-motståndaren en otrolig tjänst genom att hesitera och vara luddiga i den här frågan. EG-</textBlock>
    <textBlock id="i-b233b6bdf58025b6">kritikerna borde naturligtvis vara glada över sådana</textBlock>
    <textBlock id="i-2f992f3b8df306a2">EG-anhängare, men den här frågan är för viktig för narkotikabekämpningen för att ha den stämpeln på det hela. Det är obegripligt att vi inte kan enas om en fast linje när det gäller narkotikabekämpningen i ett EG-perspektiv. Det här är det viktigaste.</textBlock>
  </contentBlock>
  <contentBlock page="0" id="i-f2ee183562468f9d">
    <textBlock id="i-9d3e93e07577d2c2">Jag anmälde mig på en viss tid och får i någon mån hålla mig till denna. Men vi har, herr talman, i vår meningsyttring ställt oss bakom de socialdemkratiska reservationerna. Sverre Palm från Socialdemokraterna har sagt att han begär votering beträffande två. Jag måste, med anledning av vad jag nu sagt, redan nu anmäla att jag vill ha votering vad gäller reservation 4 under mom. 4.</textBlock>
  </contentBlock>
  <contentBlock page="0" id="i-1c004195b8e7178a">
    <textBlock id="i-56450260063f7d13">Anf. 99  PETER KLING (nyd) replik:</textBlock>
  </contentBlock>
  <contentBlock page="0" id="i-974854c78accff72">
    <textBlock id="i-8fcb4d954a8fe83c">Herr talman! Jag tyckte att jag hörde indikationer på att Lars Bäckström eventuellt skulle kunna tänka sig att det var bra med en kompetensutveckling hos Tullen när det gäller narkotikaspaning osv. Lars Bäckström säger också att det är bra om Tullverket få 2 miljoner kronor för att kunna öka spanings- utredningsinsatserna i fråga om internationell ekonomisk brottslighet riktad mot Sverige.</textBlock>
  </contentBlock>
  <contentBlock page="0" id="i-90e7551835e484f6">
    <textBlock id="i-ec17cb1aa8b93607">Jag vill säga till Lars Bäckström att jag tror att satsningen på att stoppa narkotika- , alkohol- , vapen- och människosmuggling ger mycket större effekter för svenska samhället än eventuellt -- i och för sig tycker jag att det är bra -- stävjandet av ekonomisk brottslighet riktad mot Sverige.</textBlock>
  </contentBlock>
  <contentBlock page="0" id="i-972b7b2bc3731fbf">
    <textBlock id="i-40ce190305010477">En narkoman kostar 10 000 kr per dag för samhället. Det är jättestora pengar, för att inte tala om vad det ställer till med ur mänskliga aspekter.</textBlock>
    <textBlock id="i-ab2b2485a3a5386f">Jag tycker att det är konstigt att Lars Bäckström inte ställer upp på att dels öka resurserna i fråga om</textBlock>
    <textBlock id="i-f16be4da9ebc41b7">Östersjöområdet, dels anslå 10 miljoner till kompetensutveckling inom Tullen.</textBlock>
  </contentBlock>
  <contentBlock page="0" id="i-04c56019c85fc65f">
    <textBlock id="i-14d7efc91fe9b0e6">Anf. 100  LARS BÄCKSTRÖM (v) replik:</textBlock>
  </contentBlock>
  <contentBlock page="0" id="i-3f959f484cd82153">
    <textBlock id="i-c379f30bba41e1aa">Herr talman! Jag kan förstå att Peter Kling från Ny demokrati tycker att det är märkligt, eftersom man ofta säger att vänsterpartisterna har guldbyxor på sig och alltid kan föreslå hur mycket pengar som helst, men så är det inte. Vi har inte kunnat skapa finansiellt utrymme för den här satsningen. Jag tror säkert att Tullverket skulle kunna ha väl nytta av dessa medel. Men vi säger att driv på med det elektroniska uppgiftslämnandet, som frigör en del resurser som kan användas till detta.</textBlock>
  </contentBlock>
  <contentBlock page="0" id="i-77ba659019cc9e68">
    <textBlock id="i-60ff6d9daca49f63">Vi har sett det som möjligt att stödja</textBlock>
    <textBlock id="i-42fda51a8a814b21">Socialdemokraternas reservation om 2 miljoner extra. Det är litet märkligt att två oppositionspartier bjuder över Vänsterpartiet i en anslagsvillighet. Men, Peter Kling, 2 miljoner är i alla fall bättre än ingenting. Om 2 miljoner borde vi kunna enas.</textBlock>
  </contentBlock>
  <contentBlock page="0" id="i-71caaa0358dce7d5">
    <textBlock id="i-46b08179936881d9">Ny demokrati är ett EG-vänligt parti. Det viktigaste ni kan göra för att bekämpa narkotika är faktiskt att se till att Tullverket har lagliga möjligheter att ingripa vid gränserna vid ett eventuellt EG-medlemskap. Så länge ni tvekar i den frågan blir det väldigt svårt att förstå er satsning och kamp mot narkotika. Det här är det absolut mest avgörande om vi skall kunna bekämpa narkotikan.</textBlock>
  </contentBlock>
  <contentBlock page="0" id="i-ec05c715cc70ea46">
    <textBlock id="i-682754e7b8eb0e5e">EG-medlemskap utgör ett hot när det gäller ökat narkotikabruk, om vi helt tappar kontrollen över gränserna. EG-kommissionen har sagt att man måste ha möjlighet att ingripa inom territoriet om man vill ha yttre gränskontroller. Det var just vad</textBlock>
    <textBlock id="i-7db150f3ef2caad8">Socialdemokraterna tog upp i sin reservation 4. Det borde vi tre partier kunde enas om, inte bara vi tre, utan riksdagens alla partier borde naturligtvis vara överens om detta. Tycker inte Carl Fredrik Graf det i dag, så kommer han säkert en annan dag att göra det. Det får vi se när han håller sitt inlägg.</textBlock>
  </contentBlock>
  <contentBlock page="0" id="i-16460d17fa9ad517">
    <textBlock id="i-16c86346d2299f18">Anf. 101  PETER KLING (nyd) replik:</textBlock>
  </contentBlock>
  <contentBlock page="0" id="i-b923b731fa9b88bd">
    <textBlock id="i-e17869fab881d75c">Herr talman! Det är riktigt, Lars Bäckström, att när vi går in i EG skall vi behandla dessa frågor och diskutera dem både livligt och snällt. Det hoppas jag att vi gör, för det är en viktig sak för Sverige och svenskarna att se till att det inte kommer in en massa narkotika, självfallet. Jag har tre barn själv, så jag är väldigt mån om att det inte skall vara något inflöde av narkotika till Sverige.</textBlock>
  </contentBlock>
  <contentBlock page="0" id="i-9293db2dabe31ab5">
    <textBlock id="i-ef3238381d41ec2a">Sedan vill jag kommentera detta att 83 % av narkotikabeslagen gäller EG-länderna. Det är klart att det blir så. Ryssland har inte varit ''fritt'' så länge. Men vänta bara tills de narkotikaproducerande länderna kommer på att det kanske blir billigare att föra narkotika via f.d.</textBlock>
    <textBlock id="i-fbcf97d70ad89da6">Sovjetunionen och de baltiska staterna. Om de är billigare inkörsportar väljer man klart dessa i framtiden. Det är inte riktigt öppet ännu, men vänta bara några år tills det blir öppet. Vi har sett tendens till människosmuggling redan nu. Det är bara början, Lars Bäckström. Jag lovar med bestämdhet att narkotika- och alkoholsmuggling, vapensmuggling och sådant kommer att öka avsevärt från östblocket. Jag är bergsäker på det.</textBlock>
  </contentBlock>
  <contentBlock page="0" id="i-2549befc810a3f61">
    <textBlock id="i-feb69381c64f7eea">Därför menar vi från Ny demokrati att det är ett givet självklart ändamål att utöka Tullens resurser tills vi går med i EG -- sedan får vi se hur vi löser frågan. De miljoner som Lars Bäckström talar om att vi slösar till både höger och vänster innebär åter en gång -- jag måste svära i kammaren -- en stor dynamisk vinning för samhället: man får inte in sådan skit som narkotika, utan man håller gränserna stängda. Det är helt självklart.</textBlock>
  </contentBlock>
  <contentBlock page="0" id="i-16d5beb5df109b1d">
    <textBlock id="i-0672fa410f2a5f5a">Anf. 102  SVERRE PALM (s) replik:</textBlock>
  </contentBlock>
  <contentBlock page="0" id="i-eae1df141546c617">
    <textBlock id="i-f2bbab399f70d159">Herr talman! Lars Bäckström pekade ut reservation 4 som den viktigaste. Jag har yrkat bifall till samtliga våra reservationer. För oss socialdemokrater är de lika viktiga allihop. Det var mitt försök att underlätta kammararbetet att begära votering bara beträffande två.</textBlock>
  </contentBlock>
  <contentBlock page="0" id="i-437a420fa3ad2360">
    <textBlock id="i-2f176f360d719379">Anf. 103  CARL FREDRIK GRAF (m):</textBlock>
  </contentBlock>
  <contentBlock page="0" id="i-f380e9a632c56f9a">
    <textBlock id="i-03546357fd5dc986">Herr talman! I det här betänkandet är vi eniga om anslagsnivån på drygt 1 255 miljoner. Sverre Palm tog i sitt inledningsanförande upp Tullverkets äskanden och andra saker kring detta som vi är överens om.</textBlock>
  </contentBlock>
  <contentBlock page="0" id="i-b1a70ffae72cda84">
    <textBlock id="i-cc2535f6e213a39b">Det är kanske ändå viktigt att framhålla den målsättning för Tullens verksamhet som anges i propositionen. Det är framför allt tre punkter som nämns, nämligen Tullens uppgift att fastställa underlag för tull, moms och andra skatter, vidare att svara för utrikeshandelsstatistiken och att övervaka kontrollen över den gränsöverskridande trafiken, med särskild prioritet när det gäller narkotika.</textBlock>
  </contentBlock>
  <contentBlock page="0" id="i-891938e0751433fc">
    <textBlock id="i-543332d8902d196b">Jag vill gärna ha det sagt, om nu någon skulle sväva i tvivelsmål på denna punkt, att det inte råder några delade meningar om vikten av att ta itu med dessa problem. Dessa mål kommer också att ligga fast.</textBlock>
    <textBlock id="i-c776e8dded191f88">Det är självklart att det är två faktorer som under den närmaste tiden kommer att styra utvecklingen för Tullen. Det är dels närmandet till EG, dels utvecklingen i Östeuropa.</textBlock>
  </contentBlock>
  <contentBlock page="0" id="i-0e2f8e770a82f8ca">
    <textBlock id="i-1552bca9c0708c3e">Vi hörde här i de tidigare inläggen hur Peter Kling betonade närmast Östeuropafrågan och Lars</textBlock>
    <textBlock id="i-ee91611c87b4638c">Bäckström betonade EG-frågan. Jag skall inte döma vem av de båda herrarna som har rätt i det här avseendet. Men det är uppenbart att båda dessa faktorer påverkar tullens utveckling.</textBlock>
  </contentBlock>
  <contentBlock page="0" id="i-4fc7c9d8b435af83">
    <textBlock id="i-2c25f7b0972eed25">När Sverige blir medlem i EG, vilket vi tror kommer att äga rum inom en ganska snar framtid, dvs. under de närmaste åren, kommer det att innebära att vi blir medlemmar i en tullunion. Detta påverkar momssituationen, vissa punktskatter, handelsstatistiken och hur varuflödet hanteras. I</textBlock>
    <textBlock id="i-d565eb3526a648ea">detta sammanhang är det också viktigt att påpeka att skatteutskottet har till uppgift att se över skatter och tullar. Men detta hänger ju ihop. Det är viktigt att ha likartade momssatser och punktskatter i de olika länderna, därför att då minskar det ekonomiska incitamentet till smuggling av varor.</textBlock>
  </contentBlock>
  <contentBlock page="0" id="i-7023c3eb3c5be446">
    <textBlock id="i-1b36a0c362fe75b9">Kontrollbehovet vid gränserna har tidigare diskuterats. De tidigare talarna har då främst berört narkotikafrågan, men det är också en kontrollfråga när det gäller den traditionella handeln. När det gäller den interna EG-handeln kommer tullens möjligheter att också i efterhand kontrollera företagens räkenskaper att aktualiseras. Men denna fråga är fortfarande inte löst inom EG. Därför torde det bli aktuellt att avvakta reglerna där.</textBlock>
  </contentBlock>
  <contentBlock page="0" id="i-e3adce41f2a17b54">
    <textBlock id="i-73f1c46a3abc8b5b">Till betänkandet har fogats några reservationer som har berörts. De två första reservationerna avser utökade anslag bl.a. till kompetensutveckling, som utgör den stora delen i detta betänkande. Jag tittade i Tullens anslagsframställan och fann, i likhet med Sverre</textBlock>
    <textBlock id="i-619c9980477f185b">Palms konstaterande, att Tullen i de flesta avseenden har fått vad man ansett sig behöva, men inte när det gäller viss teknisk utrustning. Tullen har själv inte prioriterat de båda områden som reservanterna har fört fram, utan det finns annat som man anser vara mer angeläget om utrymme skulle ges för ökade anslag. Jag tycker för övrigt att en begäran om tilläggsanslag på 2 miljoner i en budget som innehåller 1 255 miljoner definitivt ligger inom ramen för vad Tullverket själv kan prioritera. Det behövs nog ingen pekpinne från riksdagen i det avseendet.</textBlock>
  </contentBlock>
  <contentBlock page="0" id="i-7a2045297488308b">
    <textBlock id="i-8c03fc2a0e17f85f">Det är värt att tillägga att det i den östra tullregionen har tillkommit en rörlig kontrollstyrka, som tidigare har funnits i den södra och den västra tullregionen, vilket ansluter till Peter</textBlock>
    <textBlock id="i-b3f59596095d890d">Klings synpunkt när det gäller lokaliseringen av tullverksamhet i östra delen av landet. Hur man bäst löser dessa uppgifter är också en fråga som det är rimligt att Tullverket själv får bedöma.</textBlock>
  </contentBlock>
  <contentBlock page="0" id="i-5d900012ca741b47">
    <textBlock id="i-33cd9f32c5458ee5">När det gäller lagregleringen av införandet av elektroniskt uppgiftslämnande för ombud delar jag naturligtvis uppfattningen, vilket också framgår av betänkandet, att det är angeläget att man kan utnyttja TDS fullt ut. Men vi bedömer det inte som nödvändigt att lösa detta genom lagreglering. Vi kan inte ensidigt se detta från Tullens perspektiv, utan det finns också ombud som agerar på marknaden, som kan behöva tid att anpassa sig.</textBlock>
    <textBlock id="i-0c6086029cab50ab">Men jag är övertygad om att en anpassning kan ske ganska snabbt även utan en lagreglering.</textBlock>
  </contentBlock>
  <contentBlock page="0" id="i-d0a89df23b4eade6">
    <textBlock id="i-718a69799794018d">Herr talman! Jag avslutar med att yrka bifall till hemställan i utskottets betänkande.</textBlock>
  </contentBlock>
  <contentBlock page="0" id="i-b41e3adcba27eff5">
    <textBlock id="i-536b13ce8fb73ca0">Anf. 104  SVERRE PALM (s) replik:</textBlock>
  </contentBlock>
  <contentBlock page="0" id="i-819d49d861165f05">
    <textBlock id="i-fec94fe4d377213e">Herr talman! Carl Fredrik Graf gav inte så värst mycket svar på reservationerna. Tillägget på 2</textBlock>
    <textBlock id="i-47f009c053a7ed1f">miljoner ansågs vara en för liten summa. Men det är väl också känt för Carl Fredrik Graf att detta ingår i ett större sammanhang där vi har lagt en partimotion som berör övriga utskott här i riksdagen. Det gäller förslag på satsningar på</textBlock>
    <textBlock id="i-7651f1bf94df2f48">Skattemyndighet, Polis, Åklagare och</textBlock>
    <textBlock id="i-57d69aaf25c597fd">Kronofogdemyndighet. Den lilla biten, 2 miljoner, avsåg Tullens stöd. För att det skulle bli en helhet behövdes detta stöd, men tyvärr blev det inte något sådant.</textBlock>
  </contentBlock>
  <contentBlock page="0" id="i-fd751a3317f03f17">
    <textBlock id="i-a5f67742e09d04f4">Att man inte vill lösa problemet med att för få ansluter sig elektroniskt, tycker jag är tråkigt, därför att det tär på Tullens resurser genom att tullpersonal i dag måste hantera denna verksamhet manuellt i stället för elektroniskt, vilket kräver extra personal. Generaltulldirektören besökte oss i utskottet. Vi frågade honom om detta. Han svarade att det skulle vara en fördel för Tullverket om godkända ombud anslöts elektroniskt.</textBlock>
  </contentBlock>
  <contentBlock page="0" id="i-551a485aca85f8fc">
    <textBlock id="i-4719075eb892f734">Jag kan i och för sig godta att det finns en öppning för Tullen i ett EG-perspektiv. Det finns en förståelse för att man måste verka vid gränsen och kanske även på andra platser i landet för att kunna möta det som hotar oss. Men det är viktigt att vi då får signaler om hur regeringen tänker lösa detta.</textBlock>
    <textBlock id="i-6363b7300e94a323">Fyra stora utredningar har presenterats av</textBlock>
    <textBlock id="i-4f0db4435715dd44">Tullverket. Men tyvärr studsar inte bollarna, och det kommer ingenting tillbaka. Det franska systemet med en utökad befogenhet att ingripa över hela landets yta framstår för mig som en väg som också Sverige skulle kunna gå. När kan vi få ett besked? Det är ju fler än tullpersonalen som är oroliga inför framtiden.</textBlock>
  </contentBlock>
  <contentBlock page="0" id="i-068d288949f11ef9">
    <textBlock id="i-f66da4f89f2ac42a">Anf. 105  CARL FREDRIK GRAF (m)</textBlock>
    <textBlock id="i-aa651960031ca36e">replik:</textBlock>
  </contentBlock>
  <contentBlock page="0" id="i-393a5cffd2357daa">
    <textBlock id="i-e49ab6c0734c3650">Herr talman! Jag tycker att den senare delen som</textBlock>
    <textBlock id="i-837c3131fe53ce07">Sverre Palm tog upp är den viktigaste i denna diskussion. Jag har t.o.m. hunnit ta del av den femte studien från Tullen -- det kom en studie i går t.o.m. Så visst händer det en del.</textBlock>
  </contentBlock>
  <contentBlock page="0" id="i-7c5513d4745cfefa">
    <textBlock id="i-996ee5aa293b81de">Som framgår av betänkandet pågår en utredning i</textBlock>
    <textBlock id="i-1d827d534bc4e16a">Utrikesdepartementets regi. Det är viktigt att framhålla att inte bara Tullen är part i målet, utan självfallet även Rikspolisstyrelsen.</textBlock>
    <textBlock id="i-58ba53f07368f76f">Utrikesdepartementets utredning syftar just till att samordna båda dessa myndigheters roll. Efter vad jag har inhämtat kommer utredningen att ganska snart -- förmodligen vid halvårsskiftet -- vara klar med sitt arbete. Jag har gott hopp om att ett färdigt utredningsförslag på det här området skall kunna föreligga inom en snar framtid.</textBlock>
  </contentBlock>
  <contentBlock page="0" id="i-7e9164d358c20cdb">
    <textBlock id="i-e08eb4a9bdcbcebf">Anf. 106  SVERRE PALM (s) replik:</textBlock>
  </contentBlock>
  <contentBlock page="0" id="i-122748c540a799ad">
    <textBlock id="i-2ec58db8d5112fe6">Herr talman! Ytterligare försök har gjorts för att få svar på just denna fråga. Vi står nu inför en offentlig utfrågning den 4 maj. Är det ett datum då vi kan räkna med att få svar på denna fråga?</textBlock>
  </contentBlock>
  <contentBlock page="0" id="i-c983f04777fd09dc">
    <textBlock id="i-3c10f87bef67066b">Anf. 107  CARL FREDRIK GRAF (m)</textBlock>
    <textBlock id="i-75f4978adbe4a50b">replik:</textBlock>
  </contentBlock>
  <contentBlock page="0" id="i-6e0ecd129bab9c90">
    <textBlock id="i-39b0192ffcbfa62c">Herr talman! Sverre Palm nöjer sig inte med att utredningen skall presentera sitt resultat vid halvårsskiftet, utan vill ha ett datum preciserat. Jag måste då göra Sverre Palm, herr talman och övriga ledamöter besvikna, eftersom jag inte kan presentera något datum för när utredningen skall komma med sitt förslag. Men det är ändå inom ramen för ett par månader, så jag tror att det finns alla möjligheter att vi inom en snar framtid här i riksdagen skall kunna ta ställning till en helhetslösning.</textBlock>
  </contentBlock>
  <contentBlock page="0" id="i-0f9c01e1619ca316">
    <textBlock id="i-4e81bcebb6b522a0">Anf. 108  LARS BÄCKSTRÖM (v) replik:</textBlock>
  </contentBlock>
  <contentBlock page="0" id="i-0e1b931c41aa3aac">
    <textBlock id="i-874cd6bb0114c272">Herr talman! Carl Fredrik Graf sade att vi kan vara förvissade om att han ser det som angeläget att bekämpa narkotika. Det tror jag också säkert. Men jag tror också att det är helt säkert att Carl Fredrik</textBlock>
    <textBlock id="i-5f2dc2bd7709eeca">Graf, som de flesta andra moderater, är en varm vän av EG-unionen. EG-anhängarsidan ser ofta bara det goda som kommer från EG-unionen och inte de problem som ett medlemskap skulle medföra.</textBlock>
  </contentBlock>
  <contentBlock page="0" id="i-8269b6704f66b9db">
    <textBlock id="i-4b7a4e15cea82ce6">Om majoriteten av folket tör hända nu skulle vända så att vi blir medlemmar i EG, och om profilen när det gäller problemen med narkotika och gränskontrollerna inte har varit hög, kommer vi att ställas inför fait accompli, och vi kommer att få acceptera mycket mer av de problem som det kan medföra än vad som annars vore fallet. Det handlar bl.a. om narkotikafrågan och om gränskontrollerna.</textBlock>
  </contentBlock>
  <contentBlock page="0" id="i-201fe7dfdf61e157">
    <textBlock id="i-620c86e618a2cef1">EG-kommissionen sade den 8 maj 1992 till råd och parlament inom EG att kontroll vid de inre gränserna förutsätter motsvarande kontrollnivå inom medlemsstaternas territorium. Det är detta som finns som ett tillkännagivande i den socialdemokratiska reservationen. Enighet i tanken borde leda till enighet i handling, vilket vi borde ha haft i dag. Det gäller ju vid de förhandlingar som nu pågår att ha en mycket hög profil när det gäller denna fråga. Men det gäller även i andra frågor såsom kemiska produkter, livsmedel, farligt gods, vapen, djur och rabiesrisken. När det gäller förhandlingsarbetet med dessa frågor måste ambitionsnivån vara mycket hög, så att man kan utnyttja de paragrafer som finns i Romfördraget nr. 100 och nr. 36, som kan ge oss möjligheter till gränskontroller för att skydda hälsa, gods och liv i vårt eget land, även vid ett EG-medlemskap. Detta borde man ta fasta på redan nu. Här behövs inte de utredningar som man väntar på. Jag vill inte att vi skall besluta om den tekniska utformningen av § 63 eller § 75 i tullagen.</textBlock>
  </contentBlock>
  <contentBlock page="0" id="i-d98de36f3e128474">
    <textBlock id="i-32b86adf26e268c2">Carl Fredrik Graf talade här om att han har sett den femte rapporten. Själv har jag t.o.m. läst den. Det är därför jag inser att vi inte behöver lösa detaljparagraferna, men vi politiker behöver ge klara instruktioner om att dessa problem måste lösas med en bestämd infallsvinkel, dvs. att vi måste se till att vi kan behålla gränskontrollerna för dessa områden, även om ni skulle råka få Sverige med i</textBlock>
    <textBlock id="i-558a8748a35d9d89">EG-unionen.</textBlock>
  </contentBlock>
  <contentBlock page="0" id="i-2a244c6c050e1d8a">
    <textBlock id="i-3c8fac5dcadbd283">Anf. 109  CARL FREDRIK GRAF (m)</textBlock>
    <textBlock id="i-677c4054bbffa3c0">replik:</textBlock>
  </contentBlock>
  <contentBlock page="0" id="i-139ac953689a5532">
    <textBlock id="i-a138716190d9bf95">Herr talman! Jag tog t.o.m. med mig denna rapport, så då kan jag föranstalta om förhör med</textBlock>
    <textBlock id="i-065e1f65f28a496e">Bäckström för att kolla att även han har läst den.</textBlock>
    <textBlock id="i-5c018c14fe784165">Men det skall jag avstå ifrån.</textBlock>
  </contentBlock>
  <contentBlock page="0" id="i-ca18502c9d3ea401">
    <textBlock id="i-678205e030ce41cd">Bäckström deltog i utskottets studieresa till Italien senast. En sak som slog mig där var när borgmästaren i Palermo, som av kända skäl har ganska stora problem med brottslighet, såg möjligheten att komma till rätta med problemen med kriminaliteten genom ett samarbete inom EG.</textBlock>
    <textBlock id="i-6312d68aa7f83897">Självfallet innebär ett EG-medlemskap i detta avseende både möjligheter och risker. Jag blundar inte för att det finns risker i detta sammanhang.</textBlock>
    <textBlock id="i-66fa644719e83110">Bäckström har i sina inlägg i dag understrukit just riskerna.</textBlock>
  </contentBlock>
  <contentBlock page="0" id="i-01172cce0138350b">
    <textBlock id="i-1ffc78cd8f02ff14">Jag upprepar det som jag sade till Sverre Palm, nämligen att denna fråga kommer att lösas inom en snar framtid. Det som behandlas i just detta betänkande är litet mer strikt gränsdragningen mellan Polisens och Tullens verksamhetsområden.</textBlock>
    <textBlock id="i-c011d7e438c7e575">Bäckström tar upp ett större perspektiv än det som framförs i reservationen. Det gör att jag för min del denna gång begränsar mig till det som förs fram i utskottets betänkande. Sedan får vi, när vi debatterar dessa frågor längre fram, återkomma till helhetsbilden.</textBlock>
  </contentBlock>
  <contentBlock page="0" id="i-2787c291b58dd48e">
    <textBlock id="i-795c41bf9c18f13c">Anf. 110  LARS BÄCKSTRÖM (v) replik:</textBlock>
  </contentBlock>
  <contentBlock page="0" id="i-32b6d7886e90cf14">
    <textBlock id="i-b52dfbf033d873e5">Herr talman! Helt klart finns det naturligtvis inte bara dåligheter inom EG. Men vad vi nu diskuterar är just tullfrågan. Den viktiga punkten i det sammanhanget är att EG-kommissionen, för att vid ett EG-medlemskap kunna upprätthålla gränskontroller, säger att man måste ha motsvarande ambitionsnivå på kontrollverksamheten inom landet. Det är då klokt att sammanföra detta, eftersom det då blir enkelt att leda i bevis att man har denna struktur på sin kontrollverksamhet när det gäller exempelvis narkotikafrågan, livsmedel eller kemiska produkter. Det är denna poäng som jag tycker att vi borde ha kunnat vara eniga om i dag, men det är vi inte än så länge. Men, som någon sade, nästa år i</textBlock>
    <textBlock id="i-a045edfcca74c008">Jerusalem är jag helt säker på att Carl Fredrik Graf måste ansluta sig till den gemensamma vänsterpartistiska och socialdemokratiska linjen, annars klarar han inte att behålla några EG-</textBlock>
    <textBlock id="i-53dfc9e28ea8185e">anhängare över huvud taget.</textBlock>
  </contentBlock>
  <contentBlock page="0" id="i-48063cb5c8322942">
    <textBlock id="i-34f8e922b03635d4">Anf. 111  CARL FREDRIK GRAF (m)</textBlock>
    <textBlock id="i-cdac814af2938afd">replik:</textBlock>
  </contentBlock>
  <contentBlock page="0" id="i-45291eeda4b34e49">
    <textBlock id="i-f1b7bcea22925735">Herr talman! Jag skall naturligtvis inte upprepa mig för mycket och därigenom ta kammarens tid i anspråk, men jag vill poängtera att det i sak inte finns någon skillnad mellan Bäckströms och min syn på denna fråga. Den enda skillnaden är att</textBlock>
    <textBlock id="i-92dcd482542aebcf">Bäckström i dag vill ge regeringen detta till känna, medan jag litar till att regeringen kommer med ett förslag med anledning av det utredningsbetänkande som alldeles snart kommer att presenteras. Detta kan möjligen vara skillnaden. Men i sakfrågan och när det gäller målet för verksamheten tror jag att vi är helt överens.</textBlock>
  </contentBlock>
  <contentBlock page="0" id="i-7e3babc4290ac00c">
    <textBlock id="i-b00200322e113203">Anf. 112  KARL GUSTAF SJÖDIN (nyd):</textBlock>
  </contentBlock>
  <contentBlock page="0" id="i-51d12b1f7fef13ef">
    <textBlock id="i-afbd49e8c384967d">Herr talman! Sveriges inträde i EES och närmandet till EG kommer att ställa det svenska tullverket inför en rad nya metodproblem när det gäller bekämpningen av den organiserade narkotikasmugglingen. De rutin- och slumpkontroller som i dag svarar för en huvuddel av tullpersonalens beslag kommer endast i ringa utsträckning och under speciella villkor att kunna användas även i framtiden.</textBlock>
  </contentBlock>
  <contentBlock page="0" id="i-897f6f94c1ad0d02">
    <textBlock id="i-7d6ce82d0e24b7ae">Eftersom narkotika också i fortsättningen kommer att vara kontraband och skall tas i beslag av tullpersonal då den påträffas vid olaglig införsel, är det angeläget att Tullverket får resurser till att utveckla ny kompetens för att möta narkotikahotet, särskilt som narkotikabrottsligheten i vår världsdel under senare år har nått rekordnivåer. Det finns viktiga erfarenheter att ta till vara hos tullpersonalen, men erfarenheterna behöver artikuleras och systematiseras.</textBlock>
  </contentBlock>
  <contentBlock page="0" id="i-afaca3a98d8c8936">
    <textBlock id="i-a170755115555c15">Andra länders tullmyndigheter, främst inom EG, har samlat viktiga kunskaper om tullens möjligheter att bedriva effektiv narkotikabekämpning under förhållanden med minskade gränskontroller. En europeisk narkotikaunderrättelseenhet är under uppbyggnad. Enheten kommer att få stor betydelse för informationsutbyte vid spaningsarbete och förundersökningar. För att enheten skall kunna utnyttjas maximalt vid svenska insatser måste</textBlock>
    <textBlock id="i-2c45457be46751c0">Tullverkets rutiner för att inhämta, analysera och distribuera underrättelser utvecklas på åtskilliga punkter.</textBlock>
  </contentBlock>
  <contentBlock page="0" id="i-a9f19ae3abe81f48">
    <textBlock id="i-cfde6cc2ed35ea28">Ett annat viktigt utvecklingsarbete rör s.k.</textBlock>
    <textBlock id="i-837f79d94c3a819b">profilsystem, som har till syfte att öka selektiviteten och därmed effektiviteten i tullkontroller. Sådana försök har i alla avseenden närmast karaktären av forskning.</textBlock>
  </contentBlock>
  <contentBlock page="0" id="i-03af1df6314fb5e1">
    <textBlock id="i-391facc484a8111d">Det bör också noteras att Rikspolisstyrelsen har erhållit 10 miljoner kronor för specialsatsningar på bl.a. utbildning inom polisens narkotikabekämpning. Med hänsyn härtill är det lämpligt att även Generaltullstyrelsen får samma summa för utbildning och kompetensutveckling i samband med narkotikabekämpning. Medel härför kan lämpligen avsättas i de förslag till anslag som regeringen föreslår i kompletteringspropositionen under våren 1993.</textBlock>
  </contentBlock>
  <contentBlock page="0" id="i-762534cdec0bd442">
    <textBlock id="i-b068a81ae7618146">Herr talman! Jag yrkar bifall till reservation 2 i mom. 2 till skatteutskottets betänkande SkU23.</textBlock>
  </contentBlock>
  <contentBlock page="0" id="i-9882d02662d6ada1">
    <textBlock id="i-9082248390edd395">Överläggningen var härmed avslutad.</textBlock>
  </contentBlock>
  <contentBlock page="0" id="i-07d7c63e6544912c">
    <textBlock id="i-6759abd4f91d5060">(Beslut fattades efter 19 §.)</textBlock>
  </contentBlock>
  <contentBlock page="0" id="i-ac64c3083048dd83">
    <textBlock id="i-15ba4039c9c13c01">14 §  Frihandelsavtal mellan EFTA-staterna och</textBlock>
    <textBlock id="i-7f62d173336b5f79">Rumänien, m.m.</textBlock>
  </contentBlock>
  <contentBlock page="0" id="i-01b8fdbcee733b8f">
    <textBlock id="i-95671e81bf18487f">Föredrogs</textBlock>
  </contentBlock>
  <contentBlock page="0" id="i-f3deae35610af6f2">
    <textBlock id="i-7181fb18b6433cd0">utrikesutskottets betänkande</textBlock>
  </contentBlock>
  <contentBlock page="0" id="i-d4136ba8a2a49812">
    <textBlock id="i-9332f90eb892b0ae">1992/93:UU23 Frihandelsavtal mellan EFTA-</textBlock>
    <textBlock id="i-00d72a76c4bffc48">staterna och Rumänien, m.m. (prop. 1992/93:165).</textBlock>
  </contentBlock>
  <contentBlock page="0" id="i-9123631e114b4960">
    <textBlock id="i-59d37643c8a85b8b">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-d8f81add868eb00b">
    <textBlock id="i-9e5f305fd8a48846">(Beslut fattades efter 19 §.)</textBlock>
  </contentBlock>
  <contentBlock page="0" id="i-f792f36fc781ac6b">
    <textBlock id="i-663bd47ab37c9d78">15 §  Kreditupplysningslagen</textBlock>
  </contentBlock>
  <contentBlock page="0" id="i-ee61bbe9e35aea5c">
    <textBlock id="i-bb592855890e6297">Föredrogs</textBlock>
  </contentBlock>
  <contentBlock page="0" id="i-e623cb1cfc04d3e6">
    <textBlock id="i-7bbe05a8b677384a">näringsutskottets betänkande</textBlock>
  </contentBlock>
  <contentBlock page="0" id="i-d35f3a40db3a391d">
    <textBlock id="i-0fe7dfd2bb7b4cac">1992/93:NU22 Kreditupplysningslagen.</textBlock>
  </contentBlock>
  <contentBlock page="0" id="i-194a5212e0d32ce0">
    <textBlock id="i-75ead412598e25fd">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-dfa1534d293e2f15">
    <textBlock id="i-7642f294e9f448c9">(Beslut fattades efter 19 §.)</textBlock>
  </contentBlock>
  <contentBlock page="0" id="i-40c533f764efeb01">
    <textBlock id="i-a52d7a5bd13dc0b5">16 §  Utökat älvskydd</textBlock>
  </contentBlock>
  <contentBlock page="0" id="i-7cb86328ec29dad7">
    <textBlock id="i-277525914f6a9f19">Föredrogs</textBlock>
  </contentBlock>
  <contentBlock page="0" id="i-d949b3313537402c">
    <textBlock id="i-e046ffda3a90cc1b">bostadsutskottets betänkande</textBlock>
  </contentBlock>
  <contentBlock page="0" id="i-47d0042da5515d11">
    <textBlock id="i-e5fc51d272ccf30c">1992/93:BoU7 Utökat älvskydd (prop. 1992/93:80).</textBlock>
  </contentBlock>
  <contentBlock page="0" id="i-6bcb44309e527f11">
    <textBlock id="i-cb086952795287b7">Anf. 113  BIRGER ANDERSSON (c):</textBlock>
  </contentBlock>
  <contentBlock page="0" id="i-054ea3aa44f00d6f">
    <textBlock id="i-b0be3e46009c473b">Herr talman! Det betänkande, BoU7, som vi nu skall diskutera har rubriken Utökat älvskydd.</textBlock>
  </contentBlock>
  <contentBlock page="0" id="i-02bc5e755535d9b7">
    <textBlock id="i-140b818bec9171b1">Jag vill börja med att citera regeringsförklaringen från den 4 oktober 1991: ''Naturvården ges en central roll i miljöpolitiken. Den biologiska mångfalden värnas. En hög ambitionsnivå skall gälla i arbetet med att skydda värdefull natur, såsom våra urskogar, hagar och våtmarker. De älvar och älvsträckor som har undantagits från utbyggnad värnas. Fler värdefulla vattendrag skyddas i naturresurslagen.''</textBlock>
  </contentBlock>
  <contentBlock page="0" id="i-db41fb2ebc6dd2e6">
    <textBlock id="i-af772ad3528ba425">Miljö- och naturresursdepartementet har låtit utreda vilka vattendrag som är av särskilt stort värde för naturvård, friluftsliv, kulturmiljövård och fiske och som för närvarande inte är skyddade mot vattenkraftsutbyggnad. Regeringen har sedan haft utredningen som underlag vid utarbetandet av proposition 1992/93:80 om utökat älvskydd.</textBlock>
  </contentBlock>
  <contentBlock page="0" id="i-dd6eabcafd29e4c0">
    <textBlock id="i-153d1413a8812b13">Av propositionen framgår att regeringen föreslår att sammanlagt 13 vattenområden och älvsträckor skyddas från vattenkraftsutbyggnad genom att de tas in i 3 kap. 6 § naturresurslagen. Det är i särklass den största sammanlagda ökningen sedan naturresurslagens tillkomst.</textBlock>
  </contentBlock>
  <contentBlock page="0" id="i-2731cc10bc950bf6">
    <textBlock id="i-bd21aa441ef11bf9">En annan värdefull nyhet i regeringens proposition är att en granskning av skyddsvärda objekt gjorts över hela Sverige. Det är givetvis angeläget att skyddsvärda miljöer även i södra och västra Sverige tas in i naturresurslagen. I propositionen föreslår regeringen att fyra syd- och västsvenska åar bevaras från vidare utbyggnad, nämligen Bräkneån,</textBlock>
    <textBlock id="i-f8ee9f397c23c592">Mörrumsån, Fylleån och Kynne älv med</textBlock>
    <textBlock id="i-4a03c12ff0eaddca">Bullaresjöarna.</textBlock>
  </contentBlock>
  <contentBlock page="0" id="i-eff19db0dbbd2bb8">
    <textBlock id="i-5f4a15bcdef4dc4f">Tidigare har naturresurslagens 3 kap. 6 § rört vattenområden och älvsträckor huvudsakligen i</textBlock>
    <textBlock id="i-8f3eaec01d4b323f">Norrland.</textBlock>
  </contentBlock>
  <contentBlock page="0" id="i-771d44104beddd22">
    <textBlock id="i-a73e948b9ffa9007">När det gäller Bräkneån och Mörrumsån har regeringen i propositionen gått längre än vad som redovisades i utredningsförslaget. Utredaren föreslog att Bräkneån skulle skyddas i den del som rinner genom Blekinge. Propositionen föreslår att</textBlock>
    <textBlock id="i-67836738f1d168bf">Bräkneåns hela vattenområde tas med i naturresurslagen. Utredaren föreslog också att</textBlock>
    <textBlock id="i-145452506ffe29bf">Mörrumsån inom Blekinge län skulle undantas från vattenkraftsutbyggnad. Regeringen föreslår i propositionen att hela Mörrumsåns vattenområde bör omfattas av skyddet.</textBlock>
  </contentBlock>
  <contentBlock page="0" id="i-1ff56a4c1a207ef4">
    <textBlock id="i-81e5fbcf48633cbe">Bostadsutskottet tillstyrker regeringens förslag om att sammanlagt 13 vattenområden och älvsträckor skyddas från vattenkraftsutbyggnad genom att tas in i naturresurslagen.</textBlock>
  </contentBlock>
  <contentBlock page="0" id="i-2b94bd05cae7bbe9">
    <textBlock id="i-0ade7dcaceb50563">I ett avseende är regeringspartiernas företrädare i bostadsutskottet och Socialdemokraterna inte överens. Det gäller älvsträckan mellan Stennäs och</textBlock>
    <textBlock id="i-4fc2c8194b8b60ec">Björna i Gideälven. Som framgår av propositionen finns ärende för utbyggnad anhängiggjort hos vattendomstolen när det gäler Gideälven. Ärenden som är anhängiggjorda hos vattendomstol skall avgöras mot bakgrund av de vid tiden för ansökan gällande bestämmelserna i vattenlagen och naturresurslagen. Vi vill därför avvakta beslut i vattenmålet. Dessutom kan jag tillägga att regeringen förordnat att frågan om tillåtligheten av de ansökta vattenföretagen skall prövas av regeringen.</textBlock>
  </contentBlock>
  <contentBlock page="0" id="i-f31b181ffa550b01">
    <textBlock id="i-7aa36ac35a29f28a">Regeringen slår också fast i propositionen att arbetet med att inventera värdefulla vattenområden och älvsträckor bör fortsätta. När kunskaperna om skyddsbehov och motstående intressen ökat bör skydd enligt naturresurslagen övervägas för ytterligare vattenområden och älvsträckor.</textBlock>
  </contentBlock>
  <contentBlock page="0" id="i-0b5b3f639ed9cf4b">
    <textBlock id="i-5afd6ef9413c4710">I propositionen föreslås också en ändring i vattenlagens 11 kap. 3 §. Ändringen i vattenlagen kan närmast ses som ett förtydligande.</textBlock>
    <textBlock id="i-f141c662ace4469e">Bostadsutskottet tillstyrker regeringsförslaget.</textBlock>
  </contentBlock>
  <contentBlock page="0" id="i-029899d4c92b982d">
    <textBlock id="i-3a4d6b40b8e73af9">Herr talman! Jag yrkar bifall till reservation nr 1</textBlock>
    <textBlock id="i-87a6b8053e1ec63d">och i övrigt till utskottets hemställan.</textBlock>
  </contentBlock>
  <contentBlock page="0" id="i-bbf340792bd94c70">
    <textBlock id="i-b0981c7ba06647b4">Anf. 114  DAN ERIKSSON i Stockholm</textBlock>
    <textBlock id="i-26c0b6193643d127">(nyd):</textBlock>
  </contentBlock>
  <contentBlock page="0" id="i-a60977631e3c5ada">
    <textBlock id="i-12d5d556f5dae0a4">Herr talman! Jag vill börja med att säga att frågan om älvars bevarande eller ej hör till de svåraste frågorna som jag har varit med om att behandla.</textBlock>
  </contentBlock>
  <contentBlock page="0" id="i-1a4fd66c4138b6ba">
    <textBlock id="i-9d3e18a51b0e59bc">Naturvärden skall ställas emot hur mycket energi som det är möjligt att få ut. Bostadsutskottet har fått göra ekologiska överväganden som är mycket svåra. Här vill jag säga att utskottet har lagt ned stor möda på att så gott vi kan sätta oss in i frågorna.</textBlock>
  </contentBlock>
  <contentBlock page="0" id="i-41be4366ebd17f26">
    <textBlock id="i-f269103bd70333a4">Först skulle jag vilja stödja det utskottet har anfört om bevarandet. Jag har tillbringat många härliga sommarveckor genom åren tillsammans med min pappa, och många fantastiska upplevelser, och strapatser för den delen, har för evigt etsat sig fast i mitt minne. Att få lika fina upplevelser som jag har haft är något som jag unnar framtida generationer.</textBlock>
  </contentBlock>
  <contentBlock page="0" id="i-d8078d86a1613823">
    <textBlock id="i-e39ce5961ba88b87">Vår natur är bland det finaste vi har och något som vi skall vara stolta över. Den är en tillgång, inte bara för oss själva, utan också för utländska gäster.</textBlock>
    <textBlock id="i-3323ad9ce7c87a16">Naturligtvis ligger en enorm turistpotential i vår natur. Den skulle kunna öka i omfattning.</textBlock>
  </contentBlock>
  <contentBlock page="0" id="i-4c120ed6cbae36a9">
    <textBlock id="i-58af59decd296e40">Med anledning av det anförda vill jag yrka bifall till vår reservation, nr 2.</textBlock>
  </contentBlock>
  <contentBlock page="0" id="i-c90d596e5fd0fb8e">
    <textBlock id="i-2c7edd91e95ef49a">Anf. 115  BIRGER ANDERSSON (c)</textBlock>
    <textBlock id="i-a3686d1063cf988d">replik:</textBlock>
  </contentBlock>
  <contentBlock page="0" id="i-94f0c16162c41d88">
    <textBlock id="i-76573d4218464c67">Herr talman! Ny demokratis företrädare Dan</textBlock>
    <textBlock id="i-469fa0972774f78a">Eriksson i Stockholm yrkade bifall till reservation nr 2. Det är en reservation som Ny demokrati har fogat till betänkandet.</textBlock>
  </contentBlock>
  <contentBlock page="0" id="i-0ce242c3a539efc1">
    <textBlock id="i-04cad3b07e85675b">När man tittar i det här betänkandet ser man att det finns 18 motioner, men ingen av dessa har väckts av</textBlock>
    <textBlock id="i-dc52a5d0833010a4">Ny demokrati. Jag skulle vilja ställa frågan till Dan</textBlock>
    <textBlock id="i-041469dabf50731a">Eriksson: Varför motionerar inte Ny demokrati när man inte är nöjd med en proposition?</textBlock>
  </contentBlock>
  <contentBlock page="0" id="i-06e665f814cccdec">
    <textBlock id="i-d8bf7045b53806c8">Anf. 116  DAN ERIKSSON i Stockholm (nyd)</textBlock>
    <textBlock id="i-b21c2f7f672fafab">replik:</textBlock>
  </contentBlock>
  <contentBlock page="0" id="i-3904f667737cfce3">
    <textBlock id="i-29c1b6fe575a159c">Herr talman! Vid den tiden var jag litet osäker på var partiet stod i frågan. Jag förvissade mig om att motioner hade väckts som vi kunde stödja.</textBlock>
    <textBlock id="i-f3ea8b8c08dd2503">Eftersom vi inte har så stor prestige i vårt parti kan vi lika gärna stödja andra motioner. Jag hade alltså inte förankrat tankegångarna så mycket i partiet att jag kunde skriva en motion.</textBlock>
  </contentBlock>
  <contentBlock page="0" id="i-184041e2432b56f4">
    <textBlock id="i-d3b394130d18dfb7">Anf. 117  BIRGER ANDERSSON (c)</textBlock>
    <textBlock id="i-3bef3def54aefe11">replik:</textBlock>
  </contentBlock>
  <contentBlock page="0" id="i-7bc4d59585e62fdd">
    <textBlock id="i-356b7106590e0b16">Herr talman! Jag tycker att detta verkar vara ett svepskäl från Ny demokratis representant. Om man är mycket intresserad av en fråga, bör man mycket noggrant ta del av vad som står i en proposition. Men nu visar svaret från Dan Eriksson i Stockholm att han tydligen har tagit intryck under diskussionen i bostadsutskottet. Det hade väl varit värdefullt om han redan från början hade antytt sina synpunkter och inte i detta sena läge skrivit en reservation. Det finns inte en enda motion från Ny demokrati i detta betänkande.</textBlock>
  </contentBlock>
  <contentBlock page="0" id="i-da936a756afe46a9">
    <textBlock id="i-6049e8b4f8374a92">Anf. 118  DAN ERIKSSON i Stockholm (nyd)</textBlock>
    <textBlock id="i-d8d9fc5a03e0d9b2">replik:</textBlock>
  </contentBlock>
  <contentBlock page="0" id="i-7f51e85ba6863125">
    <textBlock id="i-d8f8aa341b5ad208">Herr talman! För min del var saken klar. Det var inga problem med hur jag skulle ställa mig, utan det var där partiet stod. Visst hade jag kunnat väcka en enskild motion. Men jag försäkrade mig om vilka motioner som fanns och såg att de gott och väl räckte till. Då tyckte jag att vi kunde ansluta oss till dem. Och vi bestämde i partiet hur vi skulle ställa oss i denna fråga.</textBlock>
  </contentBlock>
  <contentBlock page="0" id="i-b233e1930f1ae022">
    <textBlock id="i-27b9b4e6ecf7a07c">Anf. 119  JAN JENNEHAG (v):</textBlock>
  </contentBlock>
  <contentBlock page="0" id="i-6ed35a345daaca0b">
    <textBlock id="i-beb8de6790b4a6bd">Herr talman! Jag tycker att denna lilla träta mellan</textBlock>
    <textBlock id="i-f2c70432ac3c25e6">Ny demokrati och Centerpartiet har vissa poänger.</textBlock>
    <textBlock id="i-aad54ba6b1488fac">Birger Andersson stod här för en stund sedan och hade den något hopplösa uppgiften att försvara sitt partis ställningstagande mot bakgrund av alla stolta ord som fanns i regeringsdeklarationen, vilken</textBlock>
    <textBlock id="i-41f4e2453ac379e9">Birger Andersson var oklok nog att citera.</textBlock>
  </contentBlock>
  <contentBlock page="0" id="i-cce2debae1624f39">
    <textBlock id="i-c7c886116efb42a8">När det gäller Ny demokrati kan jag väl förstå att man inte hinner med allt. Man hinner inte förankra allt. Man kommer i sista stund. Det drabbar även oss i Vänsterpartiet. Vid behandlingen av detta betänkande hade vi inte någon ledamot med. Vi har som bekant inte några ordinarie ledamöter i utskottet, och suppleanten var förhindrad att närvara. Desto mer glädjande är det att finna att Ny demokrati i reservation 2 uttrycker sitt stöd för yrkande 1 i vår motion. Det är bra. Inte heller vi,</textBlock>
    <textBlock id="i-d9dfd1fe921d9ab2">Dan Eriksson, besväras av någon prestige i detta fall, utan vi tackar för detta stöd, även om det är surt för Birger Andersson.</textBlock>
  </contentBlock>
  <contentBlock page="0" id="i-255f429731316b07">
    <textBlock id="i-8de889b2b9ebf959">Jag anser att avvägningen mellan energifrågorna och bevarandeintressena i detta fall är ganska lätt att göra. Det energitillskott som vi skulle kunna få genom utbyggnad av de älvsträckor som det handlar om här i Gideälven, Stora Luleälven och</textBlock>
    <textBlock id="i-b8bc5ec78b81c896">Österdalälven är rena felräkningsvolymerna. Det är det däremot inte när det gäller vilka intressen som står på spel för i princip all framtid. Om vi inte skall sätta ett värde på det också, vet jag inte vilken uppgift som vi skall här i riksdagen. Jag yrkar bifall till reservation 2.</textBlock>
  </contentBlock>
  <contentBlock page="0" id="i-06950123feaac75b">
    <textBlock id="i-32842ad920060516">I vår motion hade vi ett yrkande om att vattenlagen skall ändras så att det är regeringen som skall avgöra tillåtligheten av vattenföretag, även om de orsakar mindre miljöpåverkan. Jag står givetvis bakom den meningen i motionen, men jag avstår från att yrka bifall till motionen i det stycket.</textBlock>
  </contentBlock>
  <contentBlock page="0" id="i-adca1eda353fd987">
    <textBlock id="i-e5d5ab12f288dbd9">Anf. 120  BIRGER ANDERSSON (c)</textBlock>
    <textBlock id="i-c2b2a982b9c08886">replik:</textBlock>
  </contentBlock>
  <contentBlock page="0" id="i-8bdbdd8b7b6f81dd">
    <textBlock id="i-7fb0ca5e9f372200">Herr talman! Jag förstår att det är besvärande för</textBlock>
    <textBlock id="i-a17acb10f1a33d29">Vänsterpartiet att inte ens vara närvarande när utskottet handlägger en så viktig fråga.</textBlock>
  </contentBlock>
  <contentBlock page="0" id="i-389478070a9bbe63">
    <textBlock id="i-ff4948820fdf36fb">Jan Jennehag sade att jag var oklok nog att citera ur regeringsförklaringen. Jag tycker att det gav en mycket god bild av vad vi har åstadkommit sedan regeringsförklaringen i oktober 1991. Det var ur den jag läste.</textBlock>
  </contentBlock>
  <contentBlock page="0" id="i-ab8f475fc4a9fcea">
    <textBlock id="i-af0238d572dfd3ec">Jag kan citera ur motion Bo23 som har skrivits av</textBlock>
    <textBlock id="i-1e8c09cc84722394">Jan Jennehag och Hans Andersson:</textBlock>
  </contentBlock>
  <contentBlock page="0" id="i-13a0564e2c45717e">
    <textBlock id="i-caa71111a91238b6">''Propositionen är en framgång för naturvården och alla som engagerat sig i arbetet med att bevara vattendrag mot vattenkraftsutbyggnad. Den borgerliga regeringen visar här större miljöförståelse och naturvårdsinsikt än vad de socialdemokratiska lyckats visa.''</textBlock>
  </contentBlock>
  <contentBlock page="0" id="i-87387fac52eb4e24">
    <textBlock id="i-d16981c01898c213">Anf. 121  JAN JENNEHAG (v) replik:</textBlock>
  </contentBlock>
  <contentBlock page="0" id="i-5786e0b891ed33ad">
    <textBlock id="i-cd42606a4b54ad48">Herr talman! Det är, Birger Andersson, svårt att vara ett litet parti i riksdagen. Speciellt svårt blir det att bevaka olika utskottssammanträden när vi i</textBlock>
    <textBlock id="i-b7ab9730eab63fc4">Vänsterpartiet är färre ledamöter än antalet utskott. Därför är det i vissa fall inte möjligt att vara närvarande. Det tror jag att Birger Andersson förstår.</textBlock>
  </contentBlock>
  <contentBlock page="0" id="i-6710713f3d196702">
    <textBlock id="i-dd87a6ab5c0eefb5">När det gäller den senare delen av Birger</textBlock>
    <textBlock id="i-32af1c8558066922">Anderssons anförande, där han läste ur vår motion, vill jag säga att propositionen trots allt är ett fall framåt. Det är riktigt. Däremot finns det naturligtvis en skillnad mellan regeringsdeklarationens mycket stolta uttalanden och det som blir det praktiska resultatet. Det vore ju så enkelt att nu uppfylla även dessa stolta deklarationer, eftersom det kostar så litet i form av minskad energiproduktion och skulle ge så mycket, både reellt och i symbolvärde.</textBlock>
  </contentBlock>
  <contentBlock page="0" id="i-bde49350c23a9ca2">
    <textBlock id="i-1ecb4d02a469a146">Anf. 122  BIRGER ANDERSSON (c)</textBlock>
    <textBlock id="i-cdaed556f5214ad7">replik:</textBlock>
  </contentBlock>
  <contentBlock page="0" id="i-5c5087e82b9fb3e3">
    <textBlock id="i-032f6fe72dd08aed">Herr talman! Det är i alla fall glädjande att Jan</textBlock>
    <textBlock id="i-bb47edb66b49cb48">Jennehag som motionär har gett regeringen beröm för propositionen. Det tackar vi givetvis för.</textBlock>
  </contentBlock>
  <contentBlock page="0" id="i-e3e7edf9d01d1401">
    <textBlock id="i-62f0cd81c0b08622">Jag vill också när det gäller ambitionsnivån säga att naturresurslagen kom till i mitten av 80-talet. Sedan dess har inte något förslag kommit från någon regering där det har hemställts om att ytterligare älvsträckor och vattenområden skall föras in i naturresurslagen. Detta är alltså den första propositionen sedan naturresurslagens tillkomst där det har införts ytterligare älvsträckor och vattenområden. Tidigare har bostadsutskottet fört vidare motioner från partier som tillkännagivanden till regeringen.</textBlock>
  </contentBlock>
  <contentBlock page="0" id="i-03ef680c0b81e916">
    <textBlock id="i-d70bb24f61d8ce1a">Anf. 123  MAGNUS PERSSON (s):</textBlock>
  </contentBlock>
  <contentBlock page="0" id="i-efd00d8b5e2424ab">
    <textBlock id="i-47ddd23bcba096e1">Herr talman! I bostadsutskottets betänkande behandlas regeringens proposition om utökat älvskydd. Utskottet tillstyrker regeringens förslag om att sammanlagt 13 vattenområden och älvsträckor skall skyddas från en framtida vattenkraftsutbyggnad genom att de tas in i</textBlock>
    <textBlock id="i-4c7af61e2ab88a65">3 kap. 6 § naturresurslagen.</textBlock>
  </contentBlock>
  <contentBlock page="0" id="i-0eec862f2ad837d0">
    <textBlock id="i-d5d3421019377850">Därutöver anser utskottsmajoriteten att sträckan mellan Stennäs och Björna i Gideälven bör skyddas och föras in under naturresurslagens täckmantel.</textBlock>
    <textBlock id="i-df72497d5f0914c6">Beträffande älvsträckorna vid Brunnsberg i</textBlock>
    <textBlock id="i-81da3422247742c5">Österdalälven, Jaerukaska m.m. i Stora Luleälven samt Ljungån i Gimån, anser utskottet att ytterligare inventeringar bör genomföras.</textBlock>
  </contentBlock>
  <contentBlock page="0" id="i-3a4451973207ba78">
    <textBlock id="i-596e6c2d7f6c2f1c">I en reservation författad av Moderaterna,</textBlock>
    <textBlock id="i-8ec730d52908eda7">Folkpartiet, Centerpartiet och Kristdemokratiska samhällspartiet vill man inte nu ta ställning till</textBlock>
    <textBlock id="i-8d44aac0b36eae93">Gideälven. Reservanterna anser att ytterligare inventering bör genomföras.</textBlock>
  </contentBlock>
  <contentBlock page="0" id="i-c614400aa5325f7f">
    <textBlock id="i-14d1c048a15c7884">I en annan reservation vill Ny demokrati gå ytterligare ett steg längre och redan nu, utan dröjsmål, ta in ett par älvsträckor i naturresurslagen.</textBlock>
  </contentBlock>
  <contentBlock page="0" id="i-25dfe45e24c75590">
    <textBlock id="i-ab7f39fbc208483b">En bred riksdagsmajoritet anser att man först bör avvakta ytterligare inventeringar innan riksdagen fattar sitt slutliga beslut beträffande tre älvsträckor.</textBlock>
  </contentBlock>
  <contentBlock page="0" id="i-de2af93708499c97">
    <textBlock id="i-51cfd89281729da1">Statsrådet aviserar nämligen i sin proposition att ytterligare älvsträckor och vattenområden framdeles skall inventeras. I anledning därav anser utskottsmajoriteten att tillfället är väl valt för att även dessa nämnda älvsträckor inryms i det aviserade inventeringsarbetet.</textBlock>
  </contentBlock>
  <contentBlock page="0" id="i-c1dd8d48d70d5959">
    <textBlock id="i-36cb62bf5e55ad7f">Statsrådet får med andra ord bakläxa på några punkter. Förutom Gideälven, som föreslås skyddas mot utbyggnad, menar alltså en bred riksdagsmajoritet att regeringen bör återkomma till riksdagen med kompletterande lagförslag rörande vissa älvsträckors framtid. Vi får med andra ord möta frågan i framtiden.</textBlock>
  </contentBlock>
  <contentBlock page="0" id="i-c9f77705d639cb1b">
    <textBlock id="i-ec74412b49d5d9ea">Herr talman! Så långt är allt frid och fröjd. En bred riksdagsmajoritet är i stort sett ense om tagen ända fram tills vi möter Gideälven. Här råder klart delade meningar om hur riksdagen bör förfara med</textBlock>
    <textBlock id="i-882574a27bb18ad6">Gideälven mellan Stennäs och Björna.</textBlock>
    <textBlock id="i-1c022c2bb27ddc1c">Riksdagsmajoriteten, bestående av</textBlock>
    <textBlock id="i-3794cc1c307c2886">Socialdemokraterna, Ny demokrati och</textBlock>
    <textBlock id="i-5a3d0b24fef23bb7">Vänsterpartiet, anser att det är dags att redan nu skydda Gideälven från framtida kraftverksutbyggnader och starka exploateringsintressen. Vi tycker, herr talman, att det är bra att Ny demokrati har blivit mer miljövänligt och att man ställer sig bakom våra motioner. Det har vi ingenting emot.</textBlock>
  </contentBlock>
  <contentBlock page="0" id="i-fa28849878b58ec0"/>
  <contentBlock page="0" id="i-b24dca1312640e65">
    <textBlock id="i-ff25bb4162006cee">Regeringspartierna har här hamnat i opposition, och de har i sin reservation lojalt ställt upp på regeringens skrivningar. Reservanterna är därmed villiga att offra 6 mil återstående outbyggd och ytterst värdefull älvsträcka i den vackra strömmande Gideälven.</textBlock>
  </contentBlock>
  <contentBlock page="0" id="i-82148e156ed99fad">
    <textBlock id="i-73d3c04a39a2c2c9">Jag går därmed över till reservation nr 1 för att något närmare kommentera bakgrunden till utskottsmajoritetens ställningstagande och reservanternas skrivning i betänkandet.</textBlock>
  </contentBlock>
  <contentBlock page="0" id="i-40f841ea55c7dfbb">
    <textBlock id="i-3651f5859e59d591">Den proposition vi nu behandlar är ett steg i rätt riktning. Men i väsentliga delar anser vi att med tanke på regeringens tidigare uttalade ambition, inte minst efter Birger Anderssons inlägg i kammaren, är propositionen en dålig kompromiss.</textBlock>
  </contentBlock>
  <contentBlock page="0" id="i-91a8fb21220ba1d4">
    <textBlock id="i-288fabec29f1d181">När propositionen damp ner på riksdagens bord var det många med mig som höjde ögonbrynen och med stor förvåning ställde sig följande frågor.</textBlock>
    <textBlock id="i-22b2471297f56d4c">Varför hade statsrådet Görel Thurdin inte följt utredningsmannens förslag att skydda Gideälven?</textBlock>
    <textBlock id="i-df035d0390a97fb4">Varför sparas inte älven till eftervärlden och kommande generationer i ursprungligt skick med sina vilda forsar och strömmar? Gideälven ligger dessutom inom statsrådets egna domäner och den valkrets hon representerar.</textBlock>
  </contentBlock>
  <contentBlock page="0" id="i-21ecafb8a5dee6d0">
    <textBlock id="i-1fea953f7f03f061">Utredningsmannen hade i sitt ursprungliga förslag vägt för- och nackdelar mellan miljö--natur och olika motstående intressen. Han hade till sist funnit att ett bevarande av älven i dess outbyggda tillstånd är det ändamål som på lång sikt bäst främjar en god hushållning med naturintressena. En övervägande andel av berörda remissinstanser har därefter tillstyrkt utredningsmannens förslag.</textBlock>
    <textBlock id="i-fc39a23402938b1f">Fiskeriverket, Länsstyrelsen i Västernorrlands län,</textBlock>
    <textBlock id="i-c56178026df229c0">Örnsköldsviks kommun och Svenska Samernas</textBlock>
    <textBlock id="i-5d0e8fdc21e45d06">Riksförbund har alla samma budskap: Rör inte</textBlock>
    <textBlock id="i-6d702c32d430554c">Gideälven! Alla har samma uppfattning. De har alla enigt ställt upp bakom utredningsmannens framlagda förslag och sagt nej och åter nej till</textBlock>
    <textBlock id="i-46a8f84e06c98025">Graningeverken AB:s och Gidekraft AB:s planer på en exploatering av sträckan mellan Stennäs och</textBlock>
    <textBlock id="i-8d077e17a165a039">Björna i Gideälven.</textBlock>
  </contentBlock>
  <contentBlock page="0" id="i-aa3b5567f2fe6a42">
    <textBlock id="i-d8879e4aa3c881c6">Herr talman! Gideälven är av riksintresse. Den aktuella älvsträckan är inte mindre än 6 mil och är till allra största delen outbyggd. I fallet Gideälven är det med andra ord betydande riks- och naturintressen som berörs. Enligt samstämmiga uppgifter berörs i mycket hög grad det rörliga friluftslivet, eftersom allmänheten flitigt utnyttjar den aktuella älvsträckan.</textBlock>
  </contentBlock>
  <contentBlock page="0" id="i-5b142a73c42ef659">
    <textBlock id="i-19d6807560d86c99">Företrädare för Örnsköldsviks kommun har inför utskottet redogjort för sina ställningstaganden. Ett enhälligt kommunfullmäktige -- en enhällig kommun -- har avvisat planerna på en framtida exploatering av Gideälven. Man anser i</textBlock>
    <textBlock id="i-4fcf0019c143632b">Örnsköldsviks kommun att det är av synnerligen stort intresse för lokalbefolkningen och kommunen att älvsträckan i sin outbyggda del nu, inte senare, undantas från utbyggnad. Företrädarna för</textBlock>
    <textBlock id="i-5979a5ab58b8812d">Örnsköldsviks kommun gjorde ett mycket starkt intryck i samband med uppvaktningen inför utskottet. De förde sin talan med skärpa, och de hade samtliga partiers mandat att framföra kommunens avvisande hållning till exploatering av älvsträckan.</textBlock>
  </contentBlock>
  <contentBlock page="0" id="i-75abb79936038b28">
    <textBlock id="i-515e210184dd05db">Utskottsmajoriteten har slutligen funnit att övertygande skäl talar för att sträckan mellan</textBlock>
    <textBlock id="i-f9dd52b28cb00138">Stennäs och Björna i Gideälven skall tas in i 3 kap.</textBlock>
    <textBlock id="i-bc4de0871c0e830e">6 § andra stycket i NRL. Det har funnits krav i motioner från Elvy Söderström,</textBlock>
    <textBlock id="i-9fec7daeb0c7b056">Socialdemokraterna, Jan Jennehag, Vänstern, och</textBlock>
    <textBlock id="i-97b2d64517aa0bf4">Sigge Godin och Lennart Fremling, Folkpartiet, som därmed har fått sina motioner tillstyrkta och kraven därmed tillgodosedda.</textBlock>
  </contentBlock>
  <contentBlock page="0" id="i-591eb1f82dfd29e2">
    <textBlock id="i-5f4cbd2980c5664d">Herr talman! Vad har då hänt under resans gång?</textBlock>
    <textBlock id="i-06904c60f6def41f">Vilka öden, äventyr och överraskningar återstår i den fortsatta hanteringen i maktens labyrinter i regeringskansliet? Det är fastslaget att blod är tjockare än vatten. Här har vi ett tydligt bevis på kopplingen mellan kapital, ägande och den sittande regeringens beslutsvånda.</textBlock>
  </contentBlock>
  <contentBlock page="0" id="i-fe58188e17fb78ca">
    <textBlock id="i-a4211a51d38d06d6">Det är många med mig som frågar sig varför</textBlock>
    <textBlock id="i-c8c5041ccb92c68c">Centern och framför allt Folkpartiet backat inför</textBlock>
    <textBlock id="i-c49bd58a2aa07536">Moderaternas linje i samband med att ärendet föredrogs i regeringen. Efter hårdmangling i regeringen och efter det att frågan dragits i långbänk gick Moderaterna segrande ut ur striden.</textBlock>
    <textBlock id="i-8cc1e32cd0cae5e5">Förlorarna, herr talman, var miljövännerna, älvräddarna och de berörda kommunmedborgarna.</textBlock>
    <textBlock id="i-0249a03c5bbc83b5">Statsrådet Görel Thurdin, Centern, Folkpartiet och kds vek sig totalt och kapitulerade förbehållslöst inför ultimativa krav från Moderaterna och kapitalets företrädare.</textBlock>
  </contentBlock>
  <contentBlock page="0" id="i-451d812b2562aec9">
    <textBlock id="i-a70dc1eba3d91742">Fru statsråd! Varför tillmötesgå starka snäva kapitalintressen framför oersättliga naturvärden som är av stort intresse för det rörliga friluftslivet?</textBlock>
    <textBlock id="i-621c576288fcf71b">Varför kompromissa bort dessa värden när partierna så storstilat och engagerat i tidigare sammanhang deklarerat sin inställning och vitsordat natur- och miljöintressenas stora och ytterst betydelsefulla värde?</textBlock>
  </contentBlock>
  <contentBlock page="0" id="i-e6e2b2c2a96a9c6d">
    <textBlock id="i-a67c6b0f2d47da8c">I den borgerliga regeringsförklaringen hänvisade man till att regeringen avsåg att lägga fram en proposition. Tiden gick och ingenting hände.</textBlock>
    <textBlock id="i-fd3ed792cef88a38">Tydligen satt det hårt inne att lägga fram en proposition. Frågor ställdes i riksdagen av enskilda, otåliga riksdagsledamöter som tillhörde regeringskretsen om och när propositionen skulle läggas fram. Efter sju sorger och åtta bedrövelser kom då äntligen regeringens proposition.</textBlock>
    <textBlock id="i-c768b5ee11a1355c">Resultatet blev, enligt vår uppfattning, en dålig kompromiss. Man kan gott säga att regeringen inte nådde fram. Den maträtt som Siw Persson trodde att hon skulle bli serverad från statsrådets sida kom aldrig. Siw Persson har i debatten sagt att ''vi inom</textBlock>
    <textBlock id="i-220108eadb52b7e5">Folkpartiet liberalerna har länge hävdat att älvutbyggnadsepoken är slut''.</textBlock>
  </contentBlock>
  <contentBlock page="0" id="i-532463ff75c2eb0f">
    <textBlock id="i-4148f5f5270bd1ca">Hur känns det, Siw Persson, att ställa sig bakom detta? Jag förutsätter att Siw Persson följer riksdagsmajoriteten i den slutliga voteringen. ''Det bidde en tumme av en vante.'' Siw Perssons ärliga propåer vägde lätt när regeringen senare fattade sitt definitiva beslut. Nu har Siw Persson chansen att stödja sina båda partikamrater Sigge Godin och</textBlock>
    <textBlock id="i-6b9fe1d623bbe95e">Lennart Fremling.</textBlock>
  </contentBlock>
  <contentBlock page="0" id="i-af4eb6985dfe4258">
    <textBlock id="i-d98b4294cecc712d">Jag tog mig friheten att strax före denna debatt ögna igenom några tidigare debatter. Vad fann jag då? Herr talman! Det är mycket intressant läsning att i efterhand ta del av kammarens protokoll och vad som har sagts under senare år i debatten om</textBlock>
    <textBlock id="i-c2c885f04e590c4d">NRL.</textBlock>
  </contentBlock>
  <contentBlock page="0" id="i-5eb2513733cf2092">
    <textBlock id="i-c59f9fb4bae3ec4a">Siw Persson har ofta fört Folkpartiets talan. Den 11</textBlock>
    <textBlock id="i-cbf1706c8cfc07ed">december 1989 sade hon att det nu skulle vara slut på betongpolitiken. Ammerån skall räddas och de få älvar som fanns kvar med rinnande vatten skulle få leva vidare.</textBlock>
  </contentBlock>
  <contentBlock page="0" id="i-6f4f0ccd560c1cc4">
    <textBlock id="i-189c5f03d6e5899d">Den 25 april 1990 sade Siw Persson att Folkpartiet liberalerna än en gång ville ta tillfället i akt att hävda Folkpartiets krav om att älvutbyggnadsepoken skulle vara slut.</textBlock>
  </contentBlock>
  <contentBlock page="0" id="i-45c96cdf9059ac40">
    <textBlock id="i-a778e23b0805925c">Den 4 juni 1991 sade hon att Folkpartiet liberalerna i många år har kämpat för att rädda de få rinnande vatten och vattendrag som finns i vårt land.</textBlock>
  </contentBlock>
  <contentBlock page="0" id="i-713cf0e0e6df4cbe">
    <textBlock id="i-f6e5146c630c872e">Herr talman! Liknande uttalanden som görs från kammarens talarstol förpliktar. Jag är inte ute efter att anklaga någon för uppenbart svek. Men det hade varit befriande om Folkpartiets goda målsättning hade hållit hela vägen ut. Nu blev det inte så. Nu sitter ni i högerbåset. Lojalt följer ni</textBlock>
    <textBlock id="i-6bd8432ffe42cb4a">Moderaterna på deras väg för att skövla oersättliga naturintressen. Centern, Folkpartiet och kds har också hamnat i högerburen. Ni är på väg att glömma och frångå tidigare givna utfästelser och propåer och därmed svika miljövännerna i deras kamp.</textBlock>
  </contentBlock>
  <contentBlock page="0" id="i-8a561a1e6e0cb770">
    <textBlock id="i-f9fb9ba60cb73e35">Löftena kunna ej svikas -- som det heter i den religiösa texten.</textBlock>
  </contentBlock>
  <contentBlock page="0" id="i-f82b5dd09972cbd3">
    <textBlock id="i-7eb4c65aa19b354c">Jag skulle vilja att Birger Andersson och andra grunnar litet extra på melodin, innebörden i den religiösa texten och sången.</textBlock>
  </contentBlock>
  <contentBlock page="0" id="i-8ce3b4a624f696a5">
    <textBlock id="i-9454beabfed58386">I dag har ni chansen att rösta för ett bevarande av en 6 mil lång forsande älvsträcka. Varför, statsrådet, denna kovändning? Varför offrar ni</textBlock>
    <textBlock id="i-75fd9db358f0e2cc">Gideälven?</textBlock>
  </contentBlock>
  <contentBlock page="0" id="i-1c88b6faa67c6ca2">
    <textBlock id="i-e1fff1491a4f9078">Nu vill man i elfte timmen kasta in handduken, och man gör en trevare i syfte att rädda vad som räddas kan. Nu vill man att frågan skall utredas.</textBlock>
  </contentBlock>
  <contentBlock page="0" id="i-ddba9eedb15d90c0">
    <textBlock id="i-d27cc816571e9abe">Vi tycker att det inte finns mer att utreda.</textBlock>
    <textBlock id="i-d43e26492db08b28">Gideälven skall räddas.</textBlock>
  </contentBlock>
  <contentBlock page="0" id="i-cf121e907c9de990">
    <textBlock id="i-17a58c1ed6bf3f73">Med denna motivering yrkar jag bifall till hemställan i betänkandet och avslag på reservation</textBlock>
    <textBlock id="i-3d7c1d844604f555">1.</textBlock>
  </contentBlock>
  <contentBlock page="0" id="i-9575b994068c64b9">
    <textBlock id="i-6a7a5195810522de">I reservation 2 av Ny demokrati vill man gå något längre. Jag yrkar avslag på reservation 2.</textBlock>
  </contentBlock>
  <contentBlock page="0" id="i-6becdb3d1c120d77">
    <textBlock id="i-1fe2f2407e83bf20">Herr talman! Till sist några ord om vårt särskilda yttrande på s. 17 i betänkandet. Yttrandet berör förslaget till nambyte på de fyra största outbyggda och fredade älvarna.</textBlock>
  </contentBlock>
  <contentBlock page="0" id="i-448946af10b31668">
    <textBlock id="i-1aee609dec73cfe8">Debatten om de fyra största outbyggda älvarna --</textBlock>
    <textBlock id="i-cf1ee47767918672">Torneälven, Kalixälven, Piteälven och</textBlock>
    <textBlock id="i-6862f7d296047d25">Vindelälven -- handlar inte längre om huruvida de skall byggas ut eller inte. Den handlar om vilken benämning, vilket namn, älvarna skall ha.</textBlock>
    <textBlock id="i-f8b9b611fe173c63">Statsrådet föreslår att de s.k. huvudälvarna i fortsättningen skall benämnas nationalälvar.</textBlock>
    <textBlock id="i-5908f229922c89d3">Förslaget är förvånansvärt och från konstitutionell synpunkt tveksamt. Vi från Socialdemokraterna anser att det är mer eller mindre en petitess att kalla älvarna nationalälvar.</textBlock>
  </contentBlock>
  <contentBlock page="0" id="i-4a26deae68feb6b9">
    <textBlock id="i-77fbe9bb939b759a">Förslaget är enbart en förändring till namnet --</textBlock>
    <textBlock id="i-b0d0b8d87935c279">observera detta, herr talman -- och helt utan övrigt förpliktigande, och därför mer eller mindre gagnlöst.</textBlock>
  </contentBlock>
  <contentBlock page="0" id="i-7783eda60746aca1">
    <textBlock id="i-7a5ecb77e262401f">Vi anser det närmast pinsamt att statsrådet och regeringen lägger fram förslag utan att närmare ha redovisat någon som helst bakomliggande saklig grund eller någon reell innebörd i lagförslaget. Vi uttalar den förhoppningen att riksdagen i framtiden slipper liknande lagförslag.</textBlock>
  </contentBlock>
  <contentBlock page="0" id="i-e8d80b71965d85b0">
    <textBlock id="i-078329dc009e4817">Land skall med lag byggas, men inte med propositioner bestående av tomma ord, fraser och utfästelser. Lagförslag är lagförslag, och propositioner bör och skall rimligen innehålla relevans och substans vilken regering det än är som lägger fram lagförslaget inför Sveriges riksdag.</textBlock>
  </contentBlock>
  <contentBlock page="0" id="i-4b8ff71b133e890b">
    <textBlock id="i-218bc5d58c658d08">Herr talman! När det gäller namnet nationalälvar kvarstår vår principiella uppfattning. Vi har med stor tvekan till sist accepterat namnändringen och i slutomgången avstått från att reservera oss i denna del. Vårt särskilda yttrande visar vår alltjämt kvarstående mycket skeptiska inställning till benämningen nationalälvar.</textBlock>
  </contentBlock>
  <contentBlock page="0" id="i-86c0a0af79524998">
    <textBlock id="i-c144cd969e6d8c7d">Herr talman! Med dessa ord yrkar jag bifall till utskottets hemställan i dess helhet och avslag på reservationerna 1 och 2, vilka finns fogade till betänkande BoU7.</textBlock>
  </contentBlock>
  <contentBlock page="0" id="i-146292bae645abbe">
    <textBlock id="i-535affcae9c441f3">Anf. 124  BIRGER ANDERSSON (c)</textBlock>
    <textBlock id="i-c7e156e32ace9b09">replik:</textBlock>
  </contentBlock>
  <contentBlock page="0" id="i-04bcb333922e38c6">
    <textBlock id="i-1836827cb36bc9e0">Herr talman! Jag börjar med det som Magnus</textBlock>
    <textBlock id="i-668fb31748c45aff">Persson sist talade om, nämligen frågan om nationalälvar. Det är riktigt att det inte finns någon principiell skillnad. Men det har ett högt symbolvärde att dessa fyra älvar får beteckningen nationalälvar.</textBlock>
  </contentBlock>
  <contentBlock page="0" id="i-dfa734106a867bef">
    <textBlock id="i-e7f3a5c424376ee7">Jag vill citera vad som står i en motion där motionärerna redan har uppmärksammat detta.</textBlock>
    <textBlock id="i-8a5503618e49b34b">Det är motion Bo23 av Jan Jennehag och Hans</textBlock>
    <textBlock id="i-3a5903da1fd727d0">Andersson. De skriver där: ''Vänsterpartiet hoppas nu också att kampen för att rädda de fyra sista helt orörda älvarna i Sverige är över och har lyckats i och med att regeringen anser att de från och med nu ska betecknas som Sveriges nationalälvar.''</textBlock>
  </contentBlock>
  <contentBlock page="0" id="i-a3862bd1258c73aa">
    <textBlock id="i-74005c4b616128d4">Jag tycker att det är ett ovanligt gnälligt särskilt yttrande från Socialdemokraterna i den här frågan.</textBlock>
  </contentBlock>
  <contentBlock page="0" id="i-bb4def7f17666786">
    <textBlock id="i-89f8e17682996c99">Även Gideälven skall nämnas i detta sammanhang.</textBlock>
    <textBlock id="i-e2933814d418242a">Jag överlåter det allra mesta till statsrådet Görel</textBlock>
    <textBlock id="i-28a866b472b9015f">Thurdin, som är från dessa trakter. Även jag har släktkontakter där uppe, och jag är ganska ofta där.</textBlock>
    <textBlock id="i-546f478d33f05f18">Statsrådet kommer att närmare behandla frågan.</textBlock>
  </contentBlock>
  <contentBlock page="0" id="i-21c04eaa00ea646a">
    <textBlock id="i-61e6c4b121192708">Jag vill i sammanhanget nämna att det finns flera socialdemokratiska motioner. Magnus Persson gjorde en ovanligt ensidig framställning -- även för att komma från Magnus Persson. Här finns bl.a. en motion där man helt yrkar avslag på propositionen.</textBlock>
    <textBlock id="i-af5e46ccbe1c5900">De socialdemokratiska motionärerna vill över huvud taget inte föra in några nya älvsträckor eller vattenområden i naturresurslagen.</textBlock>
  </contentBlock>
  <contentBlock page="0" id="i-b2f142a1b6c7becf">
    <textBlock id="i-03672f2de9102627">Det finns också en motion som helt sammanfaller med regeringspartiernas reservation.</textBlock>
  </contentBlock>
  <contentBlock page="0" id="i-3d9d0fb4b0298c17">
    <textBlock id="i-4f7a815d8f3afdc5">Jag skall citera direkt ur den socialdemokratiska motionen, som är författad av Berndt Ekholm, ordförande i Broderskapsrörelsen: ''Mot bakgrund av att det är nödvändigt att öka kunskaperna om bevarandevärdena i outbyggda vattendrag avser föredraganden -- statsrådet Thurdin -- att ta initiativ till fortsatt inventering av vattenområden och älvsträckor.</textBlock>
  </contentBlock>
  <contentBlock page="0" id="i-175d4226acbae013">
    <textBlock id="i-3a0dd941aebd2601">Enligt min mening bör i en sådan inventering också ingå Gideälven och den del av Österdalälven som nämnts ovan. Jag anser att beträffande dessa ytterligare kunskap bör inhämtas så att en bedömning grundad på en ökad kunskap framöver kan göras huruvida de skall skyddas enligt NRL.</textBlock>
  </contentBlock>
  <contentBlock page="0" id="i-64297deb98405841">
    <textBlock id="i-b04d153712f6fb9d">Sammanfattningsvis anser jag alltså att ytterligare överväganden bör göras innan beslut fattas om älvsträckan vid Brunnsberg i Österdalälven.</textBlock>
    <textBlock id="i-689b3258938e0d8e">Detsamma gäller beträffande Gideälven.</textBlock>
    <textBlock id="i-c8a8aecca9cd6a8d">Riksdagen bör genom ett tillkännagivande i frågan försäkra sig om att älvsträckan kommer att omfattas av den aviserade inventeringen.''</textBlock>
  </contentBlock>
  <contentBlock page="0" id="i-b89eeece76add6d3">
    <textBlock id="i-90f0a24bf0567e5e">Det är helt och hållet vad vi säger från regeringspartiernas sida. Vi har alltså hamnat i gott sällskap, i detta fall i Berndt Ekholms sällskap. Det kanske är dags för Magnus Persson att föra en debatt med de debattörer som över huvud taget inte vill ta in någonting nytt alls i naturresurslagen.</textBlock>
  </contentBlock>
  <contentBlock page="0" id="i-4a5ff534503c21de">
    <textBlock id="i-f3996c63e3583248">Anf. 125  MAGNUS PERSSON (s) replik:</textBlock>
  </contentBlock>
  <contentBlock page="0" id="i-3c9f34752127e31e">
    <textBlock id="i-c2f3d2e6a8cfc764">Herr talman! I en debatt i kammaren den 25 april</textBlock>
    <textBlock id="i-78f08e87c267611c">1990 sade Birger Andersson att en namnändring skulle ge ökad tyngd. Det gällde alltså det symboliska att älvarna skulle benämnas nationalälvar. Vi har efterfrågat den ökade tyngden. Vi menar att det inte finns någon substans bakom förslaget. Därför anser vi att det är litet övermaga att komma med ett sådant förslag.</textBlock>
  </contentBlock>
  <contentBlock page="0" id="i-18171c1c744d27c2">
    <textBlock id="i-01cc0c44f636ab1e">Birger Andersson berör sedan några övriga smotioner. Nu är inte Berndt Ekholm närvarande i kammaren. Men jag tror inte att Berndt Ekholm har någon avvikande mening, och att han inte är nöjd med att vi från socialdemokraternas sida går längre och för all framtid fredar Gideälven. Det skulle förvåna mig om han har en avvikande mening.</textBlock>
  </contentBlock>
  <contentBlock page="0" id="i-068b5c199b95dc18">
    <textBlock id="i-2403a08736187233">Det socialdemokratiska partiet är som bekant ett stort parti. Det finns många enskilda motionärer som ser på dessa frågor från skilda håll.</textBlock>
    <textBlock id="i-ee976d9c4ceb9a3c">Utskottsmajoriteten har stannat för den socialdemokratiska riksdagsgruppens beslut. Vårt förslag är oåterkalleligt när det gäller Gideälven.</textBlock>
  </contentBlock>
  <contentBlock page="0" id="i-d7942d4d66930345">
    <textBlock id="i-e43444a943e679d8">Anf. 126  BIRGER ANDERSSON (c)</textBlock>
    <textBlock id="i-7f4e70b80734011e">replik:</textBlock>
  </contentBlock>
  <contentBlock page="0" id="i-e6ecc99a63f84eec">
    <textBlock id="i-629ecbb0ecab396c">Herr talman! Jag ville bredda diskussionen. I</textBlock>
    <textBlock id="i-4a7a197479d251ae">Magnus Perssons inledningsanförande nämnde han enbart Elvy Söderströms motion. Men det finns alltså andra socialdemokratiska motioner som går i annan riktning. Det jag läste upp från Berndt</textBlock>
    <textBlock id="i-bb1502dc7dd77c75">Ekholms motion var ett direkt citat, och det tror jag att Magnus Persson faktiskt får godkänna. Citatet visade att Berndt Ekholm i detta fall går helt och hållet på samma linje som regeringen.</textBlock>
  </contentBlock>
  <contentBlock page="0" id="i-98033be92e4d0879">
    <textBlock id="i-01fdf0e41e1245b0">Anf. 127  SIW PERSSON (fp) replik:</textBlock>
  </contentBlock>
  <contentBlock page="0" id="i-9af1c1199615c0fd">
    <textBlock id="i-2bae8ef3159d2af1">Herr talman! Det är fantastiskt att höra Magnus</textBlock>
    <textBlock id="i-bc7e1679dda5b6e6">Perssons brösttoner. De är mycket yvigare nu i opposition än när Magnus Persson tillhörde regeringsunderlaget. Då gjorde han en tam figur.</textBlock>
  </contentBlock>
  <contentBlock page="0" id="i-ce6768c855e871ef">
    <textBlock id="i-ee7f2810b1960297">Det är ingen konst att komma överens om att rädda</textBlock>
    <textBlock id="i-7754f07e6ce8db4d">Gideälven. Det slutgiltiga beslutet fattas ju inte här i riksdagen. Det fattas när ärendet prövas av regeringen, eftersom ärendet om Gideälven är anhängiggjort för prövning enligt vattenlagen. Det var väl det enda som ni kunde komma överens om inom Socialdemokraterna.</textBlock>
  </contentBlock>
  <contentBlock page="0" id="i-cae9cca77c7bfd8b">
    <textBlock id="i-c1bc2f9e9a74734d">När nu Magnus Persson har blivit en sådan älvräddare, varför då inte satsa på Brunnsberg eller någon annan sträcka? Faktum är att prövningen av</textBlock>
    <textBlock id="i-d5518942a45ad352">Gideälven redan är anhängiggjord vid</textBlock>
    <textBlock id="i-6903bed028f35510">Vattendomstolen. Det sista ordet ligger inte hos oss, utan det är regeringen som fattar beslutet. Det var därför som ni inom Socialdemokraterna -- som tidigare alltid har varit så oerhört negativa till att bevara älvsträckor -- kunde komma överens om detta.</textBlock>
  </contentBlock>
  <contentBlock page="0" id="i-913c14ddb5e0d7cf">
    <textBlock id="i-d124b5341d0796a9">Låt mig till sist säga till Magnus Persson att det är ganska fantastiskt att höra en kollega tala om för en annan hur den personen skall rösta. Jag förbehåller mig som vanligt rätten att själv bestämma hur jag skall rösta i en omröstning.</textBlock>
  </contentBlock>
  <contentBlock page="0" id="i-6d440033c8243cac">
    <textBlock id="i-db70fde130cc21f1">Anf. 128  MAGNUS PERSSON (s) replik:</textBlock>
  </contentBlock>
  <contentBlock page="0" id="i-cfd3936fe871fd0b">
    <textBlock id="i-1579aa1eac0a3221">Herr talman! Jag gav bara Siw Persson ett gott råd.</textBlock>
    <textBlock id="i-8053fd69122f7e33">Siw Persson har som enskild ledamot i kammaren full rätt att rösta som hon vill. Men å andra sidan finns en viss förpliktelse om man i tidigare debatter visat framfötterna och sagt att det nu är slut med betongpolitiken.</textBlock>
  </contentBlock>
  <contentBlock page="0" id="i-54e0b72f337ab54e">
    <textBlock id="i-d8323b539b6a328e">När Siw Persson har anklagat mig och</textBlock>
    <textBlock id="i-fe7f4fe36b88c633">Socialdemokraterna för att föra en politik där vi inte har räddat tillräckligt med vattenområden och kontroversiella älvsträckor, är det inte så lätt som att i dag plötsligt bara byta fot.</textBlock>
  </contentBlock>
  <contentBlock page="0" id="i-fbd230ef1503e2b4">
    <textBlock id="i-cda578ceaee0a752">Herr talman! Vi litar inte på regeringen. Vi tror inte att Görel Thurdin har en tillräcklig tyngd i regeringen för att motstå de mäktiga intressen som representeras inte minst av de moderata statsråden.</textBlock>
    <textBlock id="i-8fb35cb8e0a7d241">Därför är det en himmelsvid skillnad, Siw Persson, mellan vårt förslag och det förslag som Siw Persson och andra försöker krypa sig ur bakvägen.</textBlock>
  </contentBlock>
  <contentBlock page="0" id="i-af810000a87bb362">
    <textBlock id="i-6bd9237e912be6aa">Herr talman! Vi litar inte på regeringen. Det finns en klar skiljelinje mellan reservanterna och den majoritet som inom kort förhoppningsvis kommer att rädda Gideälvens vackra forsande strömmmar i statsrådets egen valkrets.</textBlock>
  </contentBlock>
  <contentBlock page="0" id="i-122ad2737271a337">
    <textBlock id="i-fd39eccda8b871cb">Anf. 129  SIW PERSSON (fp) replik:</textBlock>
  </contentBlock>
  <contentBlock page="0" id="i-916ea7a60ef4a00d">
    <textBlock id="i-025e57782d6f132e">Herr talman! Magnus Persson menar att det skall vara slut med betongpolitiken. Låt mig jämföra vad den här regeringen har åstadkommit på ett och ett halvt år med vad den tidigare regeringen har åstadkommit under ett stort antal år.</textBlock>
  </contentBlock>
  <contentBlock page="0" id="i-b2b55356b68f4e77">
    <textBlock id="i-02f2ea79a9480e2d">Här ligger en proposition där 13 vattendrag eller älvsträckor undantas och de 3 övriga undantas eller skickas tillbaka till regeringen för ytterligare utredning, vilket i praktiken innebär en död hand för eventuella intressen för en vattenkraftsutbyggnad. Vad har då Magnus Persson och hans fantastiska kolleger gjort tidigare på detta område? De har åstadkommit ett antal propositioner som gäller vattenkraftsutbyggnad.</textBlock>
    <textBlock id="i-9b4f78db415466e7">Det är dagens sanning, Magnus Persson.</textBlock>
  </contentBlock>
  <contentBlock page="0" id="i-4584dcf22977ff6f">
    <textBlock id="i-1d7fe1a31c8bf6b8">Anf. 130  MAGNUS PERSSON (s) replik:</textBlock>
  </contentBlock>
  <contentBlock page="0" id="i-e0e5e7d1b779b86d">
    <textBlock id="i-f021987ab6d83119">Herr talman! Jag tror att Siw Persson inte riktigt har ställt om sig från den tidigare oppositionsrollen, där hon kunde åka land och rike kring och beskylla oss för att vara betongpolitiker och för att offra älvar.</textBlock>
  </contentBlock>
  <contentBlock page="0" id="i-2fd9aca22cc94491">
    <textBlock id="i-60b68175e99b8444">Det har varit en livlig debatt om de här frågorna.</textBlock>
    <textBlock id="i-2979d3edcf0b24a8">Det vill jag säga, herr talman. Det gäller många kontroversiella älvsträckor. Siw Persson har tidigare varit en av de pådrivande. Därför beklagar jag att Siw Persson nu inte klart deklarerar hur hon kommer att rösta.</textBlock>
  </contentBlock>
  <contentBlock page="0" id="i-db39e057b7912a05">
    <textBlock id="i-6c92c80df860d882">Birger Andersson sade tidigare att i regeringsförklaringen sade man att miljön har en central roll och att älvar skall sparas. Då kan vi titta på reservationerna. Sträckan i Gideälven är sex mil lång. Här har utredningsmannen gjort ett bra jobb.</textBlock>
    <textBlock id="i-c1518d1e6f578ea1">Vi tycker att den är av så stor vikt att det finns all anledning att vi sparar en forsande älvsträcka. En kommun har sagt att vi inte skall röra Gideälven, och det står samtliga partier i kommunen bakom, även Folkpartiet liberalerna.</textBlock>
  </contentBlock>
  <contentBlock page="0" id="i-fc8b2f0cf795dc09">
    <textBlock id="i-f6b4736e74128a62">Då måste jag ställa en fråga till mina vänner här i kammaren från de andra partierna. Varför inte lyssna till folket uppe i dalen? Varför inte lyssna till era partivänner i Örnsköldsviks kommun som bor på orten? Lyssna på rörelsen i framtiden, Siw</textBlock>
    <textBlock id="i-34217a360103d676">Persson och andra! Då går det lättare att regera.</textBlock>
  </contentBlock>
  <contentBlock page="0" id="i-26d2c2e9da23aa0c">
    <textBlock id="i-5d0d1a952848ddd9">Anf. 131  Statsrådet GÖREL THURDIN</textBlock>
    <textBlock id="i-d1f5554d34f836a1">(c):</textBlock>
  </contentBlock>
  <contentBlock page="0" id="i-7ead053c29b7c3af">
    <textBlock id="i-6133143d813b6583">Herr talman! Det var ju för väl att jag var här. Det måste kännas skönt för Magnus Persson att äntligen få släppa loss all den ackumulerade känslostorm som måste ha funnits i Magnus Perssons bröst under hela 80-talet. Det har låtit som en vild brusande fors som har varit uppdämd under en längre tid och där dammarna har brustit. Jag tar tacksamt emot alla skäl för att vara rädd om våra älvar.</textBlock>
  </contentBlock>
  <contentBlock page="0" id="i-99d7635e43679fc0">
    <textBlock id="i-4d54503425dc1d0d">Herr talman! När regeringens proposition lades fram sade jag att det var något unikt att en svensk regering på eget initiativ föreslog att 13 älvar och älvsträckor skall skyddas mot framtida vattenkraftsutbyggnad. Med Socialdemokraterna i opposition var jag inte ett dugg orolig för att propositionen inte skulle gå igenom, och jag hade ju rätt. Hade däremot Socialdemokraterna suttit i regeringen hade inte detta förslag lagts fram.</textBlock>
  </contentBlock>
  <contentBlock page="0" id="i-a919aee1ebe0f359">
    <textBlock id="i-b96a56b26d59f6ba">Jag konstaterar också att Socialdemokraterna med</textBlock>
    <textBlock id="i-9fc75efeb7e9ad87">Ny demokratis hjälp även har tagit in Gideälven i naturresurslagen. Det är alldeles riktigt att jag bor där uppe. Jag känner mycket väl till hur det förhåller sig med Gideälven. Magnus Persson beskrev Gideälven som om den var fullständigt orörd och fortfarande brusade fram i sina vilda forsar. Men jag har under socialdemokratisk tid också sett hur forsar i den älven har strypts.</textBlock>
  </contentBlock>
  <contentBlock page="0" id="i-a4154ca54dbc0e4e">
    <textBlock id="i-9dd405e7c451b6fa">Det är inte så att vi på något sätt har offrat</textBlock>
    <textBlock id="i-38cbdfdc5052976a">Gideälven. Regeringen måste ta sitt förvaltningsrättsliga ansvar och se till att vi följer de lagar som vi stiftar. Jag tyckte att Magnus Persson var inne på det området alldeles nyss. Det är väl ändå ganska ovanligt att man griper in i pågående ärenden. Det har väl hänt någon enstaka gång förut, men det är rätt ovanligt.</textBlock>
  </contentBlock>
  <contentBlock page="0" id="i-4338c7c087b7fdd4">
    <textBlock id="i-6e7e7b26f4df3a70">Jag kan föreställa mig att Magnus Persson inte känner så där väldigt stort förtroende för regeringen. Han är väl vis från tiden med sin gamla socialdemokratiska regering och när den regeringen fattade beslut i dessa frågor. Vi får väl se. Den här regeringen har ju sagt att vi skall pröva tillåtligheten av det här projektet i regeringen. Vi avvaktar nu vattendomstolens utslag.</textBlock>
  </contentBlock>
  <contentBlock page="0" id="i-97324e4f5a4ac969">
    <textBlock id="i-4081ccc733d9942a">Jag har sett att det står i betänkandet, som också</textBlock>
    <textBlock id="i-5ac21e27f9105b8a">Magnus Persson har ställt sig bakom, att man skall avvakta vattendomstolens utslag. Det står också att om vattendomstolen inte går emot projektet gäller inte det som Magnus Persson tillsammans med Ny demokrati har velat skall gälla just nu.</textBlock>
  </contentBlock>
  <contentBlock page="0" id="i-5912e91786d15fb9">
    <textBlock id="i-2c23cd2449de16a5">Jag har också i propositionen och i mitt förslag --</textBlock>
    <textBlock id="i-fe148234eb460601">det har regeringen också ställt sig bakom -- visat på viljan att utreda ytterligare och även ta med de diskuterade projekten som nu i propositionen inte lyfts in i naturresurslagen. Om vi skall gå vidare med utredandet får vi kanske också använda en annan metodik än att titta på älvsträckor och älvar.</textBlock>
    <textBlock id="i-309c7975144deebe">De är faktiskt som regel utredda tidigare. Den utredningsman som gjorde promemorian för departementets räkning utgick från mycket av gammalt utredningsmaterial.</textBlock>
  </contentBlock>
  <contentBlock page="0" id="i-6877affe02aeedb3">
    <textBlock id="i-b4da3f4896613c39">När vi sedan skall utveckla detta kommer vi in på mindre vattendrag. Då måste vi kanske titta på litet andra aspekter och även se på olika saker när det gäller skyddsvärde eller inte. Jan Jennehag sade att det i propositionen inte handlar särskilt mycket om vattenkraft som är möjlig att utvinna. Men för den skull finns det stora intressen av att ha möjligheten kvar att exploatera dessa älvsträckor.</textBlock>
  </contentBlock>
  <contentBlock page="0" id="i-82b6335421d668e2">
    <textBlock id="i-1322c897822d24ad">När det gäller mindre vattendrag finns inte det trycket på samma sätt. Men det kan ju vara så att någonting är skyddsvärt även om inte direkta exploateringsintressen hotar.</textBlock>
  </contentBlock>
  <contentBlock page="0" id="i-dba814a95b73a0f3">
    <textBlock id="i-fe7e3f5ec0e02e0e">Sedan vill jag kommentera det yttrande som</textBlock>
    <textBlock id="i-29f247361ee465a9">Socialdemokraterna har i betänkandet. Där tycker jag som Birger Andersson. Min reaktion var: Surt sade räven om rönnbären. Magnus Persson önskar väl att Socialdemokraterna någon gång hade lyckats lägga fram ett sådant förslag och även ta in detta med nationalälvar. Jag tycker att det finns stor relevans i det uttrycket. Det är inte bara ett ord vilket som helst. Och även om det inte är mer juridiskt bindande i lagen, är det mer moraliskt bindande.</textBlock>
  </contentBlock>
  <contentBlock page="0" id="i-6ce09b39a8451115">
    <textBlock id="i-dc100fdc7e93a735">All lagstiftning utgår från värderingar i samhället.</textBlock>
    <textBlock id="i-686844340c842aa3">Det tycker jag att vi skall komma ihåg, inte minst med tanke på att Socialdemokraterna gång på gång återkommer till utbyggnaden av t.ex. Kalixälven.</textBlock>
    <textBlock id="i-b32a0df4bbe19912">Det är en älv som är världsunik och en älv som är helt outbyggd och som finns i befolkade områden.</textBlock>
    <textBlock id="i-dc667fa21f0f8cda">Det är den enda i världen som har de förutsättningarna, och därför är den unik.</textBlock>
  </contentBlock>
  <contentBlock page="0" id="i-5668ce948f05de76">
    <textBlock id="i-e5780c6b1fb01c2f">Nu har ni ställt er bakom detta med nationalälvar.</textBlock>
    <textBlock id="i-e6d713d5a8bf3b89">Det skall bli mycket intressant att se om ni försöker leva upp till att inte komma med den sortens förslag i framtiden.</textBlock>
  </contentBlock>
  <contentBlock page="0" id="i-d922d4dda293824e">
    <textBlock id="i-a9b9aa7d61b433dc">Det är ju ett nationalarv som vi här talar om. Vi kan i detta sammanhang gärna nämna att sådana här älvar skall kallas nationalälvar. De är något som vi lämnar över till framtida generationer och som vi är rädda om. Vi skall visa att vi är stolta över dessa älvar och använda begreppet nationalarv om dem.</textBlock>
  </contentBlock>
  <contentBlock page="0" id="i-09b2372ffab9beeb">
    <textBlock id="i-8f1e8c5129194b42">Det är litet beklämmande när ni försöker ifrågasätta detta begrepp. Det visar att ni egentligen inte har förstått varför vi vill skydda älvar och varför det är så viktigt att skydda hela älvar. Ni har nu om än motvilligt ställt er bakom detta begrepp. Jag tycker att det är bra att vi har sytt in er i den fållan, så att vi i fortsättningen skall slippa höra några utbyggnadskrav från er. Ni får nu respektera de regler som ryms i naturresurslagen och som är så oerhört viktiga.</textBlock>
  </contentBlock>
  <contentBlock page="0" id="i-8d3bae90289b0614">
    <textBlock id="i-c2bc8a5deb4c364c">Anf. 132  MAGNUS PERSSON (s) replik:</textBlock>
  </contentBlock>
  <contentBlock page="0" id="i-0929caa80ca386bd">
    <textBlock id="i-a295c89b08c8025d">Herr talman! Statsrådet var tydligen litet förnärmad, eftersom hon började litet våldsamt --</textBlock>
    <textBlock id="i-3564032b9b016096">men hon slutade sedan rätt bra. Statsrådet sade att hon tacksamt tar emot alla skäl för att rädda älvsträckor. Statsrådet kan då ta del av vårt betänkande och följa det.</textBlock>
  </contentBlock>
  <contentBlock page="0" id="i-c53878ffd9d4261c">
    <textBlock id="i-f4c139d14d058be1">Man kan inte som statsrådet rent hypotetiskt säga att vi, om vi hade haft regeringsmakten, aldrig hade lagt fram ett sådant här förslag. Det är alltså en rent hypotetisk tanke. Men ni kan tala om att ni har offrat Gideälven och vikt er för kapitalet. Ni har inte lyssnat till rörelsen. Herr talman! Statsrådet och andra borde ha lyssnat till Örnsköldsviks kommun, där ett enhälligt kommunfullmäktige, en enig kommun, har sagt nej. Man frågar sig: Varför inte lyssna på folket i dalen?</textBlock>
  </contentBlock>
  <contentBlock page="0" id="i-a322e80a58560892">
    <textBlock id="i-56fd566506dee7ba">Vi tycker att den nya metodik som statsrådet nämner är bra. Vi tycker att det är bra att man fortsätter med utredningen av dessa vattendrag, oavsett om de är belägna i norr eller i söder. Jag tror att det finns en hel del material att studera.</textBlock>
  </contentBlock>
  <contentBlock page="0" id="i-8cc703fea12a5337">
    <textBlock id="i-b688db7027abc1eb">Sist men inte minst något om nationalälvar. Herr talman! Det gäller här tro och tyckande. Vi tycker att land skall med lag byggas. Land skall inte byggas med luftslott. Jag tycker inte att det finns någon substans i ordet nationalälv. Men vi behöver inte närmare gå in på det. Vi har nu vikt oss och sitter, som statsrådet sade, i fållan. Vi har valt att i ett särskilt yttrande tala om att vi inte tycker om uppläggningen, men ändå accepterar den, och sådant är läget nu.</textBlock>
  </contentBlock>
  <contentBlock page="0" id="i-ef0c64c1e93ae4be">
    <textBlock id="i-f1d345f0dcbdd49a">Vad sist gäller Kalixälven har vi, herr talman, sagt att de fyra huvudälvarna skall skyddas, och det står vi kvar vid. Statsrådet vet också att det kanske lokalt har funnits någon som tyckt annorlunda.</textBlock>
    <textBlock id="i-d276e768da2e75c9">Men vi står i princip fast vid bevarandet och skyddandet av de fyra huvudälvarna. Det är det budskap som vi har gett tidigare och som vi ger i dag. Försök alltså inte att kasta grus i maskineriet på den punkten! På den här punkten är vi överens, och jag tycker att det är bra.</textBlock>
  </contentBlock>
  <contentBlock page="0" id="i-5ccbfe6b2125c6eb">
    <textBlock id="i-9ac62b44d5fdc97c">Jag hoppas också att begreppet nationalälv så småningom kan komma att ligga väl i var mans och i varje partis mun, men vi tyckte att det var litet dumt i nuvarande läge. Nu är vi dock överens på den punkten.</textBlock>
  </contentBlock>
  <contentBlock page="0" id="i-00ee7859e56f25a8">
    <textBlock id="i-0474ec9097dcf426">Anf. 133  Statsrådet GÖREL THURDIN</textBlock>
    <textBlock id="i-8a8b8985e62b0c3a">(c):</textBlock>
  </contentBlock>
  <contentBlock page="0" id="i-0d4f177c0cb4f572">
    <textBlock id="i-d8c1b018d6d7a4fc">Herr talman! Det må vara, Magnus Persson, att mitt påstående var hypotetiskt, men det var byggt på mycket stor erfarenhet. Därför vågade jag mig på detta hypotetiska påstående.</textBlock>
  </contentBlock>
  <contentBlock page="0" id="i-8778b691b1e52e88">
    <textBlock id="i-723cb894037a5d70">Magnus Persson använde vidare ordet förnärmad.</textBlock>
    <textBlock id="i-bc385372a99da9d0">Ja. jag blev litet upprörd, eftersom jag har varit här i riksdagen under 80-talet och har lyssnat på debatterna här. Vi hade då en grupp av partier i riksdagen som ständigt slogs för att rädda så många älvar som möjligt. Jag tycker faktiskt inte att den kritik som Magnus Persson för fram är befogad, och jag måste ha rätt att uttrycka den uppfattningen.</textBlock>
  </contentBlock>
  <contentBlock page="0" id="i-8c9412284fa68993">
    <textBlock id="i-f882d223389a7a57">Jag vill till sist beträffande Gideälven säga att jag hoppas slippa få höra någon ytterligare gång från</textBlock>
    <textBlock id="i-3544a3a67cf1f16d">Magnus Persson att vi har offrat denna älv. Den är inte offrad utan ingår i ett förvaltningsrättsligt ärende i en vattendomstol, och ni har själva ställt er bakom den åtgärden. Vi beslöt i regeringen i höstas att också vi skulle pröva tillåtligheten av projektet i fråga. Magnus Persson föregriper -- tala om hypotetiska påståenden! -- hela den rättsliga processen och hävdar att denna älv skulle vara offrad därför att regeringen är tvungen att ta denna förvaltningsrättsliga hänsyn. Jag tycker faktiskt att det är ett övertramp, och jag hoppas att Magnus</textBlock>
    <textBlock id="i-cf4365bdaf1b7874">Persson erkänner det.</textBlock>
  </contentBlock>
  <contentBlock page="0" id="i-f5d65afbe6772823">
    <textBlock id="i-fba22d67af156be0">Jag vet mycket väl hur det ser ut där hemma.</textBlock>
    <textBlock id="i-b4f68417dc9b1bc7">Magnus Persson försöker komma undan från det förhållandet att oerhört vackra forsar försvann i denna älv under Socialdemokraternas regeringstid.</textBlock>
    <textBlock id="i-dab7b7ffa27e44f5">I Västernorrlands län, framför allt i</textBlock>
    <textBlock id="i-29d1de23f540b0f7">Ångermanland, är det mesta utbyggt, och det har skett under socialdemokratisk regeringstid.</textBlock>
  </contentBlock>
  <contentBlock page="0" id="i-498ff0f2170398c0">
    <textBlock id="i-627a24fecb233a1c">Anf. 134  MAGNUS PERSSON (s) replik:</textBlock>
  </contentBlock>
  <contentBlock page="0" id="i-4f2e841f55d3205a">
    <textBlock id="i-d1fc2deecd44f617">Herr talman! För att börja där statsrådet slutade tycker vi, precis som statsrådet, att Ångermanland har offrat tillräckligt i form av älvutbyggnader. Det var med anledning därav som vi tyckte att statsrådet, rikt på erfarenheter, som hon själv säger, borde ha följt utredningsmannens förslag i denna del. Hon bör då inte bli så upprörd utan inse att kritiken delvis är befogad.</textBlock>
  </contentBlock>
  <contentBlock page="0" id="i-940a748d69c92302">
    <textBlock id="i-e6e43a00a3c3e8e8">Vi har under årens lopp haft många debatter om utbyggnad av vattenkraften. Jag tillstår att det är en besvärlig fråga, men vi har kommit ett stycke på väg. Jag sade tidigare att det inom alla partier tidigare har funnits miljövänner som gjort avvikande uttalanden. Men jag tycker att man på den senaste tiden har tappat en del mark och fysisk kondition, och jag tycker därför att det finns anledning att påminna om tidigare bedrifter och debatter.</textBlock>
  </contentBlock>
  <contentBlock page="0" id="i-9010f9b1ad301187">
    <textBlock id="i-dc864d0d9f01f430">Jag hoppas att statsrådet fortsätter med den nya metodiken och återkommer till riksdagen beträffande de tre älvsträckor som vi är överens om att man skall arbeta vidare med. Men Gideälven ligger fast.</textBlock>
  </contentBlock>
  <contentBlock page="0" id="i-6b52ea255eb1eeeb">
    <textBlock id="i-110bf0812a15d1a3">Anf. 135  Statsrådet GÖREL THURDIN</textBlock>
    <textBlock id="i-e56f97334b2a2bc1">(c):</textBlock>
  </contentBlock>
  <contentBlock page="0" id="i-14803d9265ade82b">
    <textBlock id="i-ada84d2fcba0d2da">Herr talman! Det som ni socialdemokrater är minst kända för är omsorg om rättssäkerheten. Jag är därför inte alls förvånad över att Magnus Persson driver debatten på det sätt som sker i dag. Den nuvarande regeringen har emellertid tagit hänsyn till att ärendet om Gideälven är föremål för en rättslig process. Men vi har också visat på att vi tycker att detta är ett viktigt ärende, som vi skall ta hand om i regeringen. Efter det att</textBlock>
    <textBlock id="i-01cc724bd8f6f227">Kammarkollegiet så småningom har yttrat sig kommer vi att ta ställning i ärendet. Detsamma gäller även för andra älvar som finns med i detta utredningsperspektiv.</textBlock>
  </contentBlock>
  <contentBlock page="0" id="i-b073eac6975117f9">
    <textBlock id="i-38bbdbe034a5b311">För att inte sluta med någonting negativt vill jag till sist säga att jag ändå är mycket nöjd med att få igenom detta beslut i riksdagen. Jag tycker att det visar att det även när Socialdemokraterna sitter i opposition är möjligt att få gehör i sådana här viktiga frågor. Jag tycker att det bådar gott för den framtida handläggningen av kommande förslag från oss.</textBlock>
  </contentBlock>
  <contentBlock page="0" id="i-20250140965fd6d8">
    <textBlock id="i-e1552a04e8900a3c">Anf. 136  ELVY SÖDERSTRÖM (s):</textBlock>
  </contentBlock>
  <contentBlock page="0" id="i-ba16473942ef2ffa">
    <textBlock id="i-12d8718edbb0a540">Herr talman! Jag har begärt ordet med anledning av att man i detta betänkande berör Gideälven, som har varit föremål för debatt under hela behandlingen av detta ärende i dag.</textBlock>
  </contentBlock>
  <contentBlock page="0" id="i-e41498e640bce5ce">
    <textBlock id="i-ad5a127900e82c2b">Som framgått av debatten har regeringen genom statsrådet Thurdin i propositionen föreslagit att denna älv inte skall behandlas nu och att den inte nu skall skyddas enligt 3 kap. 6 § NRL. Motivet för detta är att den är under prövning i vattendomstol.</textBlock>
  </contentBlock>
  <contentBlock page="0" id="i-32e984149dca520e">
    <textBlock id="i-7e178ac684aa35ad">Jag vill hävda med hänvisning till bostadsutskottets betänkande att man i riksdagen visst kan behandla frågan om huruvida älven skall skyddas från utbyggnad eller inte. I betänkandet anförs ''att det i hög grad måste anses motiverat att pröva frågan om huruvida den outbyggda sträckan av Gideälven bör undantas från utbyggnad''.</textBlock>
  </contentBlock>
  <contentBlock page="0" id="i-d361baf2d4192289">
    <textBlock id="i-d579e4e578685526">Statsrådet har också under debatten talat om för kammaren att frågan senare kommer att bli föremål för behandling av regeringen. Den är nu föremål för behandling i Vattendomstolen, och</textBlock>
    <textBlock id="i-10aec9753f11b281">Vattendomstolen kommer att hänskjuta frågan till regeringen för slutligt avgörande. Då är det bra, tycker jag, att regeringen har riksdagens beslut i ryggen. Beslutet ser ut att bli att vi skall skydda</textBlock>
    <textBlock id="i-2fb3c87a00d58c7c">Gideälven enligt 3 kap. 6 § NRL.</textBlock>
  </contentBlock>
  <contentBlock page="0" id="i-56672ed8d4f45133">
    <textBlock id="i-c32e35cc5fdeb3e1">Jag vill också i detta sammanhang ta upp en annan älv som tidigare behandlats här i kammaren. Det är</textBlock>
    <textBlock id="i-d7ceb319a1bffa2b">Strängsforsen i Klarälven. Kammaren behandlade frågan om huruvida denna skulle skyddas enligt</textBlock>
    <textBlock id="i-af4e9df557834804">NRL på precis samma sätt som vi i dag diskuterar</textBlock>
    <textBlock id="i-5812ae1ae1d0da97">Gideälven. Då var statsrådet ledamot av riksdagen och hade inte några reservationer mot att riksdagen fattade det beslutet. Jag tycker att det är bra att man inte reserverar sig mot det, och därför anser jag som sagt att man även när det gäller Gideälven kan fatta detta beslut.</textBlock>
  </contentBlock>
  <contentBlock page="0" id="i-47470de23fb4374a">
    <textBlock id="i-3750b8360764eade">Beslutet blir en tydlig signal till regeringen när man slutligen skall ta ställning i frågan.</textBlock>
  </contentBlock>
  <contentBlock page="0" id="i-70e5f2425291f553">
    <textBlock id="i-e9bd23d59b02c05a">Statsrådet sade i debatten att Gideälven inte alls är orörd. Ja, delar av Gideälven är utbyggd. Den del som nu återstår är tillsammans med Moälven de enda orörda delarna av skogsälvarna i</textBlock>
    <textBlock id="i-18b78d61b7969de4">Ångermanland och Västernorrland. Det är just därför vi vill skydda den från utbyggnad.</textBlock>
  </contentBlock>
  <contentBlock page="0" id="i-d8131cb25d743518">
    <textBlock id="i-0c69c5a52c2d717e">Jag vill också upplysa riksdagen om att statsrådet var ledamot av kommunfullmäktige i Örnsköldsvik när frågan om utbyggnad av den del som nu är utbyggd behandlades. Hon hade ingen annan uppfattning än fullmäktige i övrigt.</textBlock>
  </contentBlock>
  <contentBlock page="0" id="i-03e1430855da58a3">
    <textBlock id="i-c21f2b078c5c2670">Det som är intressant och spännande med</textBlock>
    <textBlock id="i-0866a3e8ef8f038a">Örnsköldsviks kommuns hantering av dessa frågor är att det hela tiden har rått politisk enighet om vilka delar av våra vattendrag som skall byggas ut.</textBlock>
  </contentBlock>
  <contentBlock page="0" id="i-9bf2ed7f6a947b4b">
    <textBlock id="i-956f5d7884fc189a">Jag vill i likhet med Magnus Persson understryka att det är ett enigt kommunfullmäktige som har yttrat sig om detta. Samma uppfattning har framförts av Länsstyrelsen i Västernorrlands län, av Naturvårdsverket och många andra.</textBlock>
  </contentBlock>
  <contentBlock page="0" id="i-95b82c58fa91acc0">
    <textBlock id="i-2031a7179631cddb">Varför är vi då så måna om att älven skall räddas?</textBlock>
    <textBlock id="i-22cec765e546abb6">Gideälven representerar två riksintressen. Vi väger samman de kvaliteter som Gideälven har och kommer fram till den ståndpunkten att vi vill rädda den. I älven kan vi hitta flodpärlmussla, fina bestånd av harr och många andra fiskarter. Den betyder oerhört mycket för friluftslivet i området.</textBlock>
  </contentBlock>
  <contentBlock page="0" id="i-c6d0190604827739">
    <textBlock id="i-8de2b62ba6646ed5">Siw Persson sade i debatten att vi inte skall behandla frågan därför att den är föremål för behandling i Vattendomstolen. Jag sade det inledningsvis, och jag vill understryka det: Det är bra att regeringen får veta vad riksdagen tycker.</textBlock>
  </contentBlock>
  <contentBlock page="0" id="i-75946f8d9bf50fec">
    <textBlock id="i-a2bb2b042bba14f2">Herr talman! Jag vill yrka bifall till bostadsutskottets hemställan i detta ärende.</textBlock>
  </contentBlock>
  <contentBlock page="0" id="i-933def724c475b10">
    <textBlock id="i-ad4146328c7989ff">Anf. 137  BIRGER ANDERSSON (c)</textBlock>
    <textBlock id="i-72315b99822a3a54">replik:</textBlock>
  </contentBlock>
  <contentBlock page="0" id="i-4d296d18ca733d83">
    <textBlock id="i-48f65fc9e2fd59ea">Herr talman! Jag vill fråga Elvy Söderström om en sak. Jag har tillgång till hennes motion, och i slutet på hemställan där skriver hon att hon vill skydda</textBlock>
    <textBlock id="i-1df4fe4f7583829f">Gideälven, uppströms Björna. I bostadsutskottets betänkande skriver vi att det gäller älvsträckan mellan Stennäs och Björna.</textBlock>
  </contentBlock>
  <contentBlock page="0" id="i-c6cc84e5af058d85">
    <textBlock id="i-9d4478200cff6f24">Har Elvy Söderström lämnat sitt yrkande och anslutit sig till det som står i bostadsutskottets betänkande?</textBlock>
  </contentBlock>
  <contentBlock page="0" id="i-82e7da41d2b5aa54">
    <textBlock id="i-ca802513b6b5c283">Anf. 138  ELVY SÖDERSTRÖM (s) replik:</textBlock>
  </contentBlock>
  <contentBlock page="0" id="i-b879155b159de843">
    <textBlock id="i-97a494b192426025">Herr talman! Om man känner Gideälven vet man att det är samma sträcka.</textBlock>
  </contentBlock>
  <contentBlock page="0" id="i-7e681bfdd54b0aab">
    <textBlock id="i-ce83bf614c20a498">Anf. 139  LEIF MARKLUND (s):</textBlock>
  </contentBlock>
  <contentBlock page="0" id="i-0ab0c86d1e818f00">
    <textBlock id="i-45ccb3a7cf1264b9">Herr talman! I den proposition som ligger till grund för betänkandet föreslås att ytterligare 13</textBlock>
    <textBlock id="i-c94b30a62f286b61">vattenområden och älvsträckor skyddas från vattenkraftsutbyggnad. Man föreslår också att beteckningen på de fyra största outbyggda älvarna i Norrland skall ändras.</textBlock>
  </contentBlock>
  <contentBlock page="0" id="i-cdd99d5496d0bca1">
    <textBlock id="i-78f72f7cb57ab83b">Det är svårt att förstå motivet till denna förändring.</textBlock>
    <textBlock id="i-32ff2340a0d3d4e4">Jag har stor förståelse för bostadsutskottets funderingar på vad begreppet nationalälv innebär.</textBlock>
    <textBlock id="i-b9b70b9566d87c67">En älv som finns i detta land måste väl vara en nationalälv?</textBlock>
  </contentBlock>
  <contentBlock page="0" id="i-a21bdf9b789e0f1e">
    <textBlock id="i-0074c69a3b50291d">Statsrådet medger att det är en symbolisk förändring. Någon stor förståelse för denna symboliska förändring torde det inte finnas.</textBlock>
  </contentBlock>
  <contentBlock page="0" id="i-6ed5f30097ec6b64">
    <textBlock id="i-a8da482eb58e1414">Jag har skrivit en motion med inriktning på att det i en tid då vi står inför stora förändringar av energisystemen är fel att med alla till buds stående medel hindra ytterligare utbyggnad. Jag är helt övertygad om att många i riksdagen torde få förändra sin inställning till vattenkraftsutbyggnad då vi sätter i gång med avveckling av kärnkraften.</textBlock>
  </contentBlock>
  <contentBlock page="0" id="i-a30ee0eafa1f2565">
    <textBlock id="i-67e6978d460b140f">Jag är inte den som vill skövla och bygga ut alla älvar, men man borde fundera både en och två gånger innan man lägger en död hand över all utbyggnad. Riksdagen kan väl ändra på de beslut den fattar -- speciellt om man fattar beslut som är tokiga.</textBlock>
  </contentBlock>
  <contentBlock page="0" id="i-10d15b9ff65f0a38">
    <textBlock id="i-91530214598f207e">Herr talman! Jag yrkar bifall till min motion, vilken behandlas i detta betänkande.</textBlock>
  </contentBlock>
  <contentBlock page="0" id="i-d9461a7d4460d69e">
    <textBlock id="i-7be4338ed8576285">Anf. 140  Statsrådet GÖREL THURDIN</textBlock>
    <textBlock id="i-46248f40d28a34b2">(c):</textBlock>
  </contentBlock>
  <contentBlock page="0" id="i-744fa214c1519f90">
    <textBlock id="i-23604fda89a6d0af">Herr talman! Jag hade inte tänkt att gå upp mer i debatten, men det Leif Marklund har sagt kräver en kommentar.</textBlock>
  </contentBlock>
  <contentBlock page="0" id="i-76468ef20e14948b">
    <textBlock id="i-e1ff5e5a0a5883d7">Att åberopa sysselsättningsskäl för att bygga ut älvar och ta i anspråk stora värden som inte går att återställa i framtiden är en väldigt farlig väg att gå.</textBlock>
    <textBlock id="i-182d865c1615d3b0">Vi kommer naturligtvis att få fler lågkonjunkturer.</textBlock>
    <textBlock id="i-4e8ec0193914c4e5">Även om vi nu bygger ut allt vi har här i Sverige kommer vi ändå till en lågkonjunktur då vi står utan möjlighet att bygga ut.</textBlock>
  </contentBlock>
  <contentBlock page="0" id="i-995b9572cd9bae66">
    <textBlock id="i-2bf36fd453f3b1a6">Vi får inte koppla långsiktigt hänsynstagande till miljö och natur till sysselsättningen, för då fattar vi fel beslut.</textBlock>
  </contentBlock>
  <contentBlock page="0" id="i-6aaa375654c5ec54">
    <textBlock id="i-260a8bc9aa7f1052">Jag vill bara kommentera att Leif Marklund hakar upp sig på begreppet nationalälv och säger att alla älvar är nationalälvar. Ja visst, jag håller med om att de befinner sig inom landets gränser. I och med den kommentaren från Leif Marklund anar jag också ringa förståelse för värdet av våra nationalparker och att man använder det begreppet.</textBlock>
  </contentBlock>
  <contentBlock page="0" id="i-bb2d661cfa36413f">
    <textBlock id="i-fcb0cfed1477eb41">Anf. 141  LEIF MARKLUND (s):</textBlock>
  </contentBlock>
  <contentBlock page="0" id="i-85cbbc1b350c0897">
    <textBlock id="i-a38485e05ee9a543">Herr talman! Jag känner inte igen resonemanget om åberopande av sysselsättningsskäl. Jag vet egentligen inte var statsrådet hämtade det ifrån.</textBlock>
  </contentBlock>
  <contentBlock page="0" id="i-b894672eb7401c6a">
    <textBlock id="i-f6c42483a30c6f64">Huvudargumentet i motionen var faktiskt energipolitiska skäl, och det är helt andra skäl än sysselsättningsskäl.</textBlock>
  </contentBlock>
  <contentBlock page="0" id="i-e2af784503aace5b">
    <textBlock id="i-85f2ae354b1d230e">Ett ansvarigt statsråd borde ha en viss förståelse för att samhällsintressena ibland väger över när man ställer dem mot vissa förändringar i naturen. Det här är precis ett sådant tillfälle.</textBlock>
  </contentBlock>
  <contentBlock page="0" id="i-09aca84e1a573080">
    <textBlock id="i-c97b4d20f4cf8fac">Herr talman! Jag yrkar fortfarande avslag på propositionen.</textBlock>
  </contentBlock>
  <contentBlock page="0" id="i-e77954874e561795">
    <textBlock id="i-e8dfec8cc25632e3">Överläggningen var härmed avslutad.</textBlock>
  </contentBlock>
  <contentBlock page="0" id="i-519bd6cd1b900429">
    <textBlock id="i-b2fdb7fd4d291cd4">17 §  Rennäringslagstiftningen, stöd till rennäringen m.m.</textBlock>
  </contentBlock>
  <contentBlock page="0" id="i-8df5d0141580d3e0">
    <textBlock id="i-7ed85e0c42b5b08a">Föredrogs</textBlock>
  </contentBlock>
  <contentBlock page="0" id="i-6d6bdf579d524864">
    <textBlock id="i-6483675c6c1c8036">bostadsutskottets betänkande</textBlock>
  </contentBlock>
  <contentBlock page="0" id="i-48877d41c6054977">
    <textBlock id="i-176b1b2cd93d799b">1992/93:BoU12 Rennäringslagstiftningen, stöd till rennäringen m.m.</textBlock>
  </contentBlock>
  <contentBlock page="0" id="i-2fdb930aabf67ab4">
    <textBlock id="i-64e4ab741425d931">Anf. 142  MAX MONTALVO (nyd):</textBlock>
  </contentBlock>
  <contentBlock page="0" id="i-9fccee64b289d806">
    <textBlock id="i-89607f338636125a">Herr talman! I frågan om mobila slakterier, som jag har tagit upp i motion Bo610, har det skett en tillfredsställande utveckling, att döma av rapporterna. Det är, tycker jag, en väldigt bra grej, som ger mycket positiva effekter. Det är inte så många det gäller, men i dessa dagar är det viktigt att fler kan leva på sin näring.</textBlock>
  </contentBlock>
  <contentBlock page="0" id="i-cb1c19b6ad42655a">
    <textBlock id="i-a5dbe379005260ce">Därtill kommer möjligheten till export för det lilla företag som har utvecklat den här produkten. Man hoppas kunna utveckla modeller som är lämpliga att sälja till Australien för fårslakt och till</textBlock>
    <textBlock id="i-d238f04533a42d32">Sydamerika för boskapsslakt. Nu är det min förhoppning att vi på sydligare breddgrader skall få tillgång till renkött från de mobila slakterierna, så att vi ser att de fungerar.</textBlock>
  </contentBlock>
  <contentBlock page="0" id="i-10c955e26aa10dc9">
    <textBlock id="i-9da733001c0c447d">Sedan kommer jag till motion Bo608, där jag tar upp äganderätten till marken. Vår inställning i den frågan är att man skall utreda äganderätten ordentligt en gång för alla. Vi tycker att det har väldigt stor betydelse. Det skulle minska spänningarna mellan rennäringssamer, övriga samer och fastboende.</textBlock>
  </contentBlock>
  <contentBlock page="0" id="i-67f1d4cf598930db">
    <textBlock id="i-2fbc4bcf8552aa6e">Jag påstår inte, men det kan inte uteslutas, att statsmakten medvetet undviker en utredning om äganderätten. Genom den lagändring som beslutades i december 1992 försvårade man möjligheten till domstolsprövning. Sedan hävdas det från utskottets sida att dessa frågor bör lösas genom domstolsprövning. Nu undrar jag: Var finns logiken i detta?</textBlock>
  </contentBlock>
  <contentBlock page="0" id="i-ceedb0892d5adaf8">
    <textBlock id="i-6a5e27089b5b1b60">Utskottet avstyrker min idé om stöd för den rättsliga prövning som Landsförbundet Svenska Samer vill få till stånd. Det låter litet konstigt. Vi i Ny demokrati anser att det är av vikt att stödja denna rättsliga prövning, och därför vill vi ge</textBlock>
    <textBlock id="i-e9b7c51365ad6e32">Landsförbundet Svenska Samer ett rimligt stöd för förande av talan i Genève.</textBlock>
  </contentBlock>
  <contentBlock page="0" id="i-f96ebd376e42b495">
    <textBlock id="i-a5b1380329d67dab">Därmed yrkar jag bifall till min reservation.</textBlock>
  </contentBlock>
  <contentBlock page="0" id="i-c7d4db166915ee06">
    <textBlock id="i-218222d6a20c293d">Anf. 143  BERITH ERIKSSON (v):</textBlock>
  </contentBlock>
  <contentBlock page="0" id="i-64ee1bcd89b4bd77">
    <textBlock id="i-dcaa086996c89293">Herr talman! Vänsterpartiets arbetssituation gör att hur väl vi än vill så innebär det vissa svårigheter för 13 personer att fullt ut delta i 17 utskotts arbete.</textBlock>
    <textBlock id="i-fa37618eea3660fe">Det uppstår då situationer som den vi har just nu, att vi inte har någon meningsyttring till det här betänkandet, eftersom vi inte har kunnat följa arbetet i utskottet. Därför yrkar jag bifall till våra motioner 602, yrkandena 1--4, samt 603 och 607, som det redogörs för i betänkandet.</textBlock>
  </contentBlock>
  <contentBlock page="0" id="i-790b1f40cfa547db">
    <textBlock id="i-d4197afae764f4a6">I betänkandets första avsnitt behandlas frågan om ersättning på grund av radioaktivt nedfall. Det beslut som bostadsutskottet föreslår kammaren att fatta innebär att ersättningen till samerna för kött som på grund av för höga cesiumvärden inte är tjänligt som människoföda skall kunna bestämmas av regeringen utan att regeringens beslut föreläggs riksdagen. Har jag tolkat det rätt, när jag påstår att man nu börjar tumma på det gamla riksdagsbeslutet från 1986 om att samerna skulle hållas skadeslösa för förluster som uppstår till följd av Tjernobylolyckan?</textBlock>
  </contentBlock>
  <contentBlock page="0" id="i-5158a0756baf39da">
    <textBlock id="i-0800bbe14a1a8e6c">Nästa avsnitt handlar om kontot Främjande av rennäringen. I den frågan har fler än Vänsterpartiet skrivit motioner. Det är väl inte konstigt, om riksdag och regering drar på sig kritik i frågan om renantal och betesinventeringar, eftersom man sänder signaler åt olika håll. Man påpekar att en betesinventering är nödvändig men avsätter inga pengar till den.</textBlock>
  </contentBlock>
  <contentBlock page="0" id="i-8b4103e52c047bae">
    <textBlock id="i-74146455283ae369">Enkel matematik säger att om man från kontots 11</textBlock>
    <textBlock id="i-f0b71795da75570e">miljoner tar bort nästan hälften, som är öronmärkta pengar för uppsättande av stängsel mot</textBlock>
    <textBlock id="i-fc93f85cb0c0b351">Norge, skall resten räcka till en rad poster som upplysning och rådgivning -- om Montalvo skall få se något renkött i butikerna neröver, behövs det pengar här --, katastrofskadeskydd och samernas trygghetspaket. Samernas trygghetspaket kostar i dag 2,5 miljoner kronor. Det är alltså 4 miljoner kvar till de andra uppräknade utgiftsposterna.</textBlock>
  </contentBlock>
  <contentBlock page="0" id="i-d7889c8922b733f1">
    <textBlock id="i-0cf197545b0cfded">Renantalet är en viktig fråga, inte bara för samerna utan även för andra intressenter i området, och ett fastställt renantal bör i rimlighetens namn bygga på en gjord betesinventering. Att rennäringsfrågorna inte tas på allvar blir med denna nonchalanta hantering av en så viktig fråga tydligare än någonsin.</textBlock>
  </contentBlock>
  <contentBlock page="0" id="i-30a4d60b69a2022f">
    <textBlock id="i-51aa5f623c7986c3">Utskottets skrivning vad gäller fiskesamerna är ungefär som att säga god dag, yxskaft. Utskottet skriver att regeringen skall återkomma i lämpligt sammanhang, om det visar sig att fiskesamernas rättigheter inte kommer att kunna tillgodoses i rimlig grad. Vad är rimlig grad? Och vad är lämplig tidpunkt?</textBlock>
  </contentBlock>
  <contentBlock page="0" id="i-d7919f29465d425f">
    <textBlock id="i-1f5a4a5936136f39">Det har sedan länge stått klart att det är mycket svårt för fiskesamerna att försörja sig, till följd av tidigare fattade beslut och ingrepp i olika fiskevatten. Att antalet fiskesamer som slagits ut är väldigt stort, det vet också utskottet. Denna mycket gamla näring och detta inslag i det samiska samhället riskerar att helt utplånas.</textBlock>
  </contentBlock>
  <contentBlock page="0" id="i-2feec54b5ca677f1">
    <textBlock id="i-eed3fe57965885df">Ett tillkännagivande som riksdagen gav regeringen om skogssamernas situation nämns inte av vare sig regeringen eller utskottet. Jag vill bara påminna om det, så att den frågan inte skall glömmas bort framöver.</textBlock>
  </contentBlock>
  <contentBlock page="0" id="i-37567208b4f7ce77">
    <textBlock id="i-74175da20008bf84">I fråga om vem som skall ha upplåtelserätt till jakt och fiske på markerna ovan odlingsgränsen, om det är samerna eller staten, lär inte sista ordet vara sagt. Samerna har sett till att frågan uppmärksammats i olika internationella fora, och eventuella rättegångar förbereds både här i Sverige och i Genève.</textBlock>
  </contentBlock>
  <contentBlock page="0" id="i-b282515b91570899">
    <textBlock id="i-d943e8218f2b54b3">Det som har hänt i den frågan efter beslutet den 15</textBlock>
    <textBlock id="i-d52f2c11969ebf42">december är att en konsult har anlitats för att utarbeta ett förslag, och sedan skall de berörda länsstyrelserna ena sig om ett gemensamt förslag, som skall vara klart den 1 april. Vad som sedan skall hända med det förslaget vet inte jag, och därför vill jag fråga om utskottets ordförande kan svara på om det kommer att sändas ut på remiss och vilka remissinstanserna i så fall är. Jägarförbundet har redan fått tillfälle att lämna remissvar under hand, men det har inte SSR.</textBlock>
  </contentBlock>
  <contentBlock page="0" id="i-837a4531c0218e31">
    <textBlock id="i-6f7682f8b5c6d3f2">Som skrivs i betänkandet, har frågan om samebyarnas rätt att bedriva annan näringsverksamhet än renskötsel tidigare varit föremål för riksdagens bedömning och beslut.</textBlock>
  </contentBlock>
  <contentBlock page="0" id="i-cabece32ef8257a6"/>
  <contentBlock page="0" id="i-591cb8a8c5d4d278">
    <textBlock id="i-e9e4b13f38d0cdbc">Utskottet skriver att mångfald och valfrihet bör finnas såväl i det samiska samhället som i andra samhällen. Jag tror att man skriver detta, eftersom jag i min motion säger att jag tycker att det skall råda valfrihet och mångfald även i samesamhället.</textBlock>
    <textBlock id="i-97115635f3a6c029">Utskottet skriver vidare att en samhällsordning i första hand måste utvecklas på det sätt och i den takt som invånarna själva önskar. Jag måste därför fråga om det helt har undgått utskottet att samerna själva sedan år tillbaka har framfört just detta krav.</textBlock>
    <textBlock id="i-dae8c8ef4c5e7538">Samerna har framfört kravet att de inte skall hindras i utvecklingen av sina näringar genom en påtvingad näringsförbudslag.</textBlock>
  </contentBlock>
  <contentBlock page="0" id="i-a03e7b8760a882b1">
    <textBlock id="i-04c7e3c1f178be4e">Avslutningsvis vill jag påpeka ett direkt fel i det stycke i betänkandet som handlar om mobila slakterier. Det finns inget sådant slakteri i</textBlock>
    <textBlock id="i-426c41776b9b658b">Västerbotten. Det fanns en äldre variant för tio år sedan, men den fungerar inte längre.</textBlock>
  </contentBlock>
  <contentBlock page="0" id="i-59ccf9f403249e33">
    <textBlock id="i-f687258caeb602e6">Jag tycker också att det är att undanhålla en del av sanningen när utskottet inte anger att det vanliga när det gäller stöd för investeringskostnader är</textBlock>
    <textBlock id="i-594a030ecd661c9f">35 %. Det finns något fall med 50 %.</textBlock>
  </contentBlock>
  <contentBlock page="0" id="i-4eb5b84a1f142217">
    <textBlock id="i-7ebe2b2a4dda7af7">Som svar på motion 603 om nordiskt samarbete när det gäller uppbyggandet av en samisk turistnäring, svarar utskottet att frågan redan är väckt. Jag efterlyser litet mera entusiasm från utskottet när det gäller framtida investeringsmöjligheter. En litet positivare skrivning hade inte stört.</textBlock>
  </contentBlock>
  <contentBlock page="0" id="i-c7f1e48af120bef0">
    <textBlock id="i-f359d94d8ba3c145">Anf. 144  BERTIL DANIELSSON (m):</textBlock>
  </contentBlock>
  <contentBlock page="0" id="i-045493381e06ccba">
    <textBlock id="i-a2e74bb8cf6847a3">Herr talman! Det är inte särskilt länge sedan riksdagen hade anledning att debattera och fatta beslut om rennäring och samefrågor. Det skedde i denna kammare så sent som i december 1992. Det är alltså bara några få månader sedan. Flera av de frågor som nu tas upp i olika motionsförslag var då föremål för en ordentlig behandling och genomlysning. Därför har utskottsmajoriteten för sin del inte ändrat uppfattning i flera av de frågor som här har tagits upp. Utskottet har kanske därför inte tillräckligt utförligt, enligt någons mening, gått igenom och behandlat de frågor som har nämnts.</textBlock>
  </contentBlock>
  <contentBlock page="0" id="i-92e8f957044fa488">
    <textBlock id="i-5f36fbdab21a0085">Jag kan hålla med Berith Eriksson om att det självfallet hade varit en fördel för utskottets arbete om någon representant för Vänsterpartiet hade varit med vid utskottets behandling av ärendena.</textBlock>
    <textBlock id="i-cecccaa2436f905a">Vänsterpartiets stol stod tom. De synpunkter som nu har framkommit skulle möjligen ha kunnat påverka utskottet. Nu kanske det är något sent.</textBlock>
    <textBlock id="i-cedfae33d2ad0c36">Men det ligger till på detta sätt.</textBlock>
  </contentBlock>
  <contentBlock page="0" id="i-40bcb43adc2f4dcc">
    <textBlock id="i-ab680d457b009065">De enskilda frågor som Berith Eriksson tog upp har således i huvudsak behandlats redan i beslutet i december. Jag vill försäkra att det inte är tal om att man på något sätt skall förändra eller dra undan någon ersättning för dem som har drabbats av nedfall från Tjernobyl.</textBlock>
  </contentBlock>
  <contentBlock page="0" id="i-ec7fcf9907aec784">
    <textBlock id="i-f191ff0804089531">Betesinventeringen skall självfallet fortgå. Berith</textBlock>
    <textBlock id="i-339ab7a89f543b19">Eriksson säger att det inte finns några pengar anslagna till detta. Det finns en summa pengar varav en del skall användas till betesinventering.</textBlock>
    <textBlock id="i-fe14a197eca1b712">Det är en viktig och angelägen fråga.</textBlock>
  </contentBlock>
  <contentBlock page="0" id="i-e9a5d3b32767bf43">
    <textBlock id="i-ff11993899f1a70b">Frågan om samernas rätt och möjlighet att driva annan näringsverksamhet är föremål för diskussion. Riksdagen har beslutat att inrätta ett sameting. Denna fråga och liknande frågor utgör sådana typiska frågor som skall och bör tas upp av sametinget och föras vidare. Det är ett av skälen till att sametinget skall inrättats. Jag tror därför att vi skall vara litet försiktiga med att från riksdagens sida lägga ut pekpinnar när det gäller alltför många detaljer och tala om hur det skall vara. Vi bör nu lugnt avvakta sametingets tillblivelse och de frågor som sametinget kommer att prioritera och vilja ta upp.</textBlock>
  </contentBlock>
  <contentBlock page="0" id="i-394b36f2a2e464c6">
    <textBlock id="i-e273a6011dc3025b">När det gäller Max Montalvos reservation var pläderingen inte riktigt liktydig med kravet i motionen. Max Montalvo ansåg att vi en gång för alla borde utreda äganderättsförhållandena.</textBlock>
    <textBlock id="i-aa29552ecac8cf82">Kravet i motionen gällde dock ett direkt anslag till en organisation, som har tagit på sig uppgiften att föra vissa frågor vidare till Europadomstolen.</textBlock>
    <textBlock id="i-cf7555ca11a662ae">Riksdagen har ingen möjlighet att gå in på det sättet. Det finns regler och anslag för rättshjälp.</textBlock>
    <textBlock id="i-0752414e5fda4655">Men det är inte möjligt att ge ett speciellt statsbidrag till en organisation som driver vissa frågor. Det får gå den vanliga vägen enligt de regler som redan är fastlagda av riksdagen.</textBlock>
  </contentBlock>
  <contentBlock page="0" id="i-d80aa3ea6b2fcf71">
    <textBlock id="i-e68b0c052dc72c3d">Herr talman! Jag yrkar bifall till utskottets hemställan.</textBlock>
  </contentBlock>
  <contentBlock page="0" id="i-2d0965188364beaf">
    <textBlock id="i-b5c54ef7b7b0dfaa">Anf. 145  BERITH ERIKSSON (v) replik:</textBlock>
  </contentBlock>
  <contentBlock page="0" id="i-4bf0052fa1cf3d48">
    <textBlock id="i-df0371153a3e23d0">Herr talman! Jag tycker inte heller att vi skall ha några nya pekpinnar. Vi skall i stället försöka ta bort litet av de gamla.</textBlock>
  </contentBlock>
  <contentBlock page="0" id="i-556ee19e199f0c5f">
    <textBlock id="i-3a46f38e11ad08cd">Av dessa 11 miljoner finns det kvar ca 4 miljoner när man har räknat bort de öronmärkta pengarna.</textBlock>
    <textBlock id="i-7e6e76710f5b8b69">Dessa pengar skall även räcka till sådant som marknadsföring. Jag vill verkligen veta vad som skall tas bort. Skall hela trygghetspaketet tas bort för samerna? Det skapades först ett trygghetspaket för jordbrukarna. Vanliga löntagare har trygghetspaket genom AMF. I och med premieskatten fick man ta bort ca 15 % från dessa pengar. Man fick t.ex. säga upp försäkringar. Det gällde en försäkring som ger ersättning vid långvarig sjukdom så att man skall kunna sätta in en ersättare. Det gällde också en olycksfallsförsäkring för fritid.</textBlock>
  </contentBlock>
  <contentBlock page="0" id="i-e56bcd96b9ae8479">
    <textBlock id="i-f5510c36b026902c">Bertil Danielsson säger att det finns pengar. Det stämmer inte. Det finns inga pengar. Man måste då svara på vilka av de andra uppgifterna som skall tas bort. Man säger att det är viktigt med betesinventering och att den skall utföras, men det finns som sagt inga pengar till detta.</textBlock>
  </contentBlock>
  <contentBlock page="0" id="i-288101422ae973af">
    <textBlock id="i-1f1dc69296e93289">Jag vill också säga några ord om sametinget och frågan om samebyarnas rätt och möjlighet att driva annan verksamhet. Samebyarna har företrätts av</textBlock>
    <textBlock id="i-0bb4a72e4a98ca49">SSR, som har framfört detta krav under en rad av år. Kravet har även framförts av samernas nationalråd, som har funnits i minst två år. Samtliga sameorganisationer ingår i rådet. Det blir väl inte bättre om man väntar in sametinget. Man får dock hoppas att regering och riksdag tar sig samman och fattar beslut i den här frågan när kravet kommer från sametinget.</textBlock>
  </contentBlock>
  <contentBlock page="0" id="i-829d847ecb1b8ac6">
    <textBlock id="i-9a94ae10c0e07616">Anf. 146  BERTIL DANIELSSON (m)</textBlock>
    <textBlock id="i-caf440aa15f78cf9">replik:</textBlock>
  </contentBlock>
  <contentBlock page="0" id="i-c871a63a35789349">
    <textBlock id="i-42fb15672b71a539">Herr talman! Berith Eriksson säger att det inte finns några pengar. I det här beslutet kommer riksdagen faktiskt att anslå pengar, bl.a. till betesinventering. Den sifferexercis som Berith</textBlock>
    <textBlock id="i-c8f6b31345815e13">Eriksson hänger sig åt känner jag inte igen från utskottsbehandlingen, eftersom de exklusiva kunskaper som Berith Eriksson besitter inte kom till utskottets kännedom. Ingen representant för motionärerna var närvarande.</textBlock>
  </contentBlock>
  <contentBlock page="0" id="i-79b6722782c32214">
    <textBlock id="i-13009532af4bd785">Det är litet svårt att i kammarbehandlingen avgöra huruvida det är någon substans eller ett politiskt inlägg när dessa siffror nämns. Men vi kan konstatera att utskottet fastställer -- i enlighet med vad propositionen innehåller -- att det inte finns någon möjlighet att öka anslaget. Det finns alltså ett lika stort anslag som tidigare; däri ingår betesinventering.</textBlock>
  </contentBlock>
  <contentBlock page="0" id="i-7ab0d26c072cf27f">
    <textBlock id="i-f4889fa8c3115cf4">När det gäller frågan om ett sameting måste vi väl ändå övergipande hålla med om att det är utomordentligt viktigt och värdefullt att det skapas ett sameting som skall ta till vara just de intressen som samerna har. Jag tror att vi med trygghet kan överlämna åt sametinget att avgöra vad som är viktigast. Jag tror att det är bättre att man förlitar sig på sametingets överväganden än på riksdagens i dessa specifika fall.</textBlock>
  </contentBlock>
  <contentBlock page="0" id="i-e2308c93d8bc349d">
    <textBlock id="i-a52a8a1554118158">Anf. 147  BERITH ERIKSSON (v) replik:</textBlock>
  </contentBlock>
  <contentBlock page="0" id="i-2cc9dbb61f8ef7d9">
    <textBlock id="i-f1e8ae2471a42aa9">Herr talman! Det är fullkomligt häpnadsväckande att utskottets ordförande inte känner till ärendet bättre. Var finns de pengarna? Betesinventering har tidigare inte ingått i det här kontot. Det som har hänt är ju att man till de 4 513 000 kronor man tidigare hade lägger ytterligare 600 000 kronor i öronmärkta pengar för att upprätta renstängsel mot</textBlock>
    <textBlock id="i-e533d8f242b6a00f">Norge. Det finns väl inga nya pengar förda hit?</textBlock>
  </contentBlock>
  <contentBlock page="0" id="i-f0edc9a34b7810da">
    <textBlock id="i-f2dbaf511c580751">Anf. 148  BERTIL DANIELSSON (m)</textBlock>
    <textBlock id="i-48336e94caa84577">replik:</textBlock>
  </contentBlock>
  <contentBlock page="0" id="i-ab6c59265de206d7">
    <textBlock id="i-5d2914e7ea3cef8d">Herr talman! Om Berith Eriksson är lika väl förtrogen med anslagsfrågorna som när det gäller vem som är ordförande i bostadsutskottet kanske man inte skall fästa alltför stor tilltro till hennes uppgifter.</textBlock>
  </contentBlock>
  <contentBlock page="0" id="i-f2142e8ebc2f1294">
    <textBlock id="i-d23d3b01646f3957">Anf. 149  MAX MONTALVO (nyd) replik:</textBlock>
  </contentBlock>
  <contentBlock page="0" id="i-ac284a3a81cf1a91">
    <textBlock id="i-683e4baa8184a542">Herr talman! Bertil Danielsson sade att jag hade talat om fel saker. Jag refererade till hela skeendet, men slutade med att tala om det rimliga stöd som jag nämnde i motionen.</textBlock>
  </contentBlock>
  <contentBlock page="0" id="i-774bf879270ddbe9">
    <textBlock id="i-d9d1d7ea1137b674">Nu har jag fått reda på att det inte går att ordna något sådant stöd. Problemet kvarstår ju ändå. Ni försvårar möjligheten att gå till domstol samtidigt som ni förordar detsamma. Det går inte ihop. Är det verkligen er mening att det skall vara så?</textBlock>
  </contentBlock>
  <contentBlock page="0" id="i-21a4db3f51d34079">
    <textBlock id="i-1a30c6ac9fc6e0e5">Anf. 150  BERTIL DANIELSSON (m)</textBlock>
    <textBlock id="i-4f3d391083effe02">replik:</textBlock>
  </contentBlock>
  <contentBlock page="0" id="i-583b2fc45c258a5f">
    <textBlock id="i-8a62d89f901348aa">Herr talman! Om det inte finns skäl att försvåra, eller föreligger hinder som inte jag känner till, är det naturligtvis fel. Jag kan inte ge besked om huruvida det verkligen är på det sättet. Alla skall ha rätt att få sin sak prövad i domstol. Därom kan vi vara ense. Jag gläder mig åt att Max Montalvo nu inser att riksdagen har svårt att ge speciellt bidrag till en organisation för den här typen av frågor.</textBlock>
  </contentBlock>
  <contentBlock page="0" id="i-af15b91ee2ad2901">
    <textBlock id="i-f33038f327f28b64">I alla de ärenden som tas upp till avgörande i domstol skall man naturligtvis lägga stor vikt vid att rättvisa skipas och att rätt råder.</textBlock>
  </contentBlock>
  <contentBlock page="0" id="i-65001b8fe7f1b4b8">
    <textBlock id="i-c20f067357083602">Anf. 151  MAX MONTALVO (nyd) replik:</textBlock>
  </contentBlock>
  <contentBlock page="0" id="i-3d8dca76d06a377d">
    <textBlock id="i-551acd671e41fdf7">Herr talman! Bertil Danielsson förstår säkert också att man inte skulle bege sig ända till Genève för att föra talan om det gick lätt att göra det i Sverige. En försvåring har tydligen inträtt.</textBlock>
  </contentBlock>
  <contentBlock page="0" id="i-8b569eb006bb92f0">
    <textBlock id="i-799091308bee4ceb">Anf. 152  JOHN ANDERSSON (-):</textBlock>
  </contentBlock>
  <contentBlock page="0" id="i-758cdd7aa466b214">
    <textBlock id="i-a6bd105a62fc0952">Herr talman! Jag vill helt kort kommentera ett par frågor i detta betänkande. Det var många människor som bor ovanför den s.k.</textBlock>
    <textBlock id="i-f4210ad2c65a6d56">odlingsgränsen i Norrlands inland som noterade att den tillträdande regeringen 1991 skulle utreda ett förstärkt skydd för äganderätten. Äntligen, tänkte många, kommer våra frågor att få ett svar. Om det anses angeläget att förstärka skyddet för det ägande som redan i dag, genom klara gränser och övriga handlingar, har sin äganderätt ostridig, vad borde då inte göras för dem som av olika anledningar inte har eller anser sig ha detta?</textBlock>
  </contentBlock>
  <contentBlock page="0" id="i-c88df8436c4a6128">
    <textBlock id="i-12f545ef23da7e8d">I Norrlands inland -- ovanför odlingsgränsen --</textBlock>
    <textBlock id="i-e1ff39023e47fac0">anses oklarheter råda både vad gäller omfattningen av det privata ägandet av skogs- och jordbruksfastigheter och vilka villkor som i övrigt är de riktiga.</textBlock>
  </contentBlock>
  <contentBlock page="0" id="i-c38513303b9ff41b">
    <textBlock id="i-814b432ab6fe3741">Bl.a. när det gäller avvittringen i dessa områden anses från ortsbefolkningens sida att fel har begåtts och att därför mark, som rätteligen skall ägas av de olika privata fastigheterna, i stället har blivit kronoöverloppsmark.</textBlock>
  </contentBlock>
  <contentBlock page="0" id="i-21c7d201811e9496">
    <textBlock id="i-8e819f248388f24e">Den här frågan har tidigare behandlats av utskott och riksdag, mig veterligt med det enda resultatet att justitiedepartementet gav ut en informationsskrift.</textBlock>
  </contentBlock>
  <contentBlock page="0" id="i-11cdfd8fb9bd11c0">
    <textBlock id="i-e87e8d825ba96ffe">Det är inte skrifter som befolkningen i dessa områden vill ha. De vill ha en ordentlig utredning om de förhållanden som de anser vara oklara. De anser sig heller inte vara skyldiga att väcka processer och föra talan inför domstol av den enkla anledningen att det inte är fastighetsägarna som har skuld till om oklarheter råder. Det handlar ändå om de två nordligaste länens lappmarker. Om fel begåtts är det ju statliga myndigheter som har varit felande. Då borde självfallet staten reda ut det hela. Åtminstone är det ju ett rimligt krav att staten utreder frågan.</textBlock>
  </contentBlock>
  <contentBlock page="0" id="i-337defa1f1534bfe">
    <textBlock id="i-c4fe8ffffca40704">Jag tycker att det är helt otroligt att man utreder ett förstärkt skydd för äganderätten utan att de människor kommer i fråga som på olika sätt anser sig inte ha fått sin rättmätiga egendom.</textBlock>
  </contentBlock>
  <contentBlock page="0" id="i-4cf8dcb5ad706f9d">
    <textBlock id="i-d7f3cceaeb654e49">Jag vill också beröra frågan om ersättning för det radioaktiva nedfallet från Tjernobylolyckan. Jag är ganska bekant med de frågeställningarna eftersom jag var med om att förhandla fram de ersättningar som, åtminstone den första tiden, betalades ut via länsstyrelserna. I näringsutskottet bytte jag ut ett renkonto mot möjligheten för alla andra människor i de här trakterna att få ersättning, t.ex. fiskare, jägare, bärplockare osv. Första året fick också älgjägare ersättning för älgar som fick kasseras på grund av höga värden. Efter det året blev tydligen älgjägarna immuna mot cesiumet: gränsvärdet höjdes och ersättningen försvann.</textBlock>
  </contentBlock>
  <contentBlock page="0" id="i-b57c4ebb5e36d3d9">
    <textBlock id="i-c0ae3fb2dfb7dd9b">Oavsett vilken åsikt man har i fråga om ersättning borde det vara ett rimligt krav att staten står för analyskostnaderna. Jag har tidigare motionerat om detta. Nu finns det andra som har gjort det. Jag har sagt det tidigare; jag kan upprepa det.</textBlock>
  </contentBlock>
  <contentBlock page="0" id="i-367c440067736c4e">
    <textBlock id="i-11bb00775f467b75">Det radioaktiva nedfallet föll över bygder där människor alltid har hämtat vilt, fisk och bär från skogen. För många har detta varit av stor betydelse för hushållet. Det radioaktiva nedfallet blev ett mycket hårt slag för dessa människor. Om någon nu vill ta reda på hur radioaktivt smittat köttet eller fisken är måste han eller hon själv bekosta detta.</textBlock>
  </contentBlock>
  <contentBlock page="0" id="i-d4f001a98420c7b8">
    <textBlock id="i-c4367664dc30c4ba">Jag vet inte om man skall skratta eller gråta, men från utskottet motiverar man ett avslag på sådana åtgärder med att hänvisa till det statsfinansiella läget.</textBlock>
  </contentBlock>
  <contentBlock page="0" id="i-49d4967c811a22fd">
    <textBlock id="i-63726341cd001b1c">Herr talman! Det torde vara behövligt att återkomma till riksdagen i båda dessa frågor.</textBlock>
  </contentBlock>
  <contentBlock page="0" id="i-2a4b4a9c64803678">
    <textBlock id="i-016f85725284b6ee">Överläggningen var härmed avslutad.</textBlock>
  </contentBlock>
  <contentBlock page="0" id="i-68074ea3a5856c04">
    <textBlock id="i-da7087ad80592b31">18 §  Bidrag till fonden för fukt- och mögelskador samt till åtgärder mot radon i bostäder</textBlock>
  </contentBlock>
  <contentBlock page="0" id="i-8c65086a303d08fd">
    <textBlock id="i-1c4dc93a595e40cd">Föredrogs</textBlock>
  </contentBlock>
  <contentBlock page="0" id="i-f52f5e2c9d0c4441">
    <textBlock id="i-4e595f6a65ae5c4e">bostadsutskottets betänkande</textBlock>
  </contentBlock>
  <contentBlock page="0" id="i-72225581b26ae709">
    <textBlock id="i-a5d3b07aadf82152">1992/93:BoU13 Bidrag till fonden för fukt- och mögelskador samt till åtgärder mot radon i bostäder (prop. 1992/93:100 delvis).</textBlock>
  </contentBlock>
  <contentBlock page="0" id="i-de553eb76ecce60c">
    <textBlock id="i-2604f6cfca5f14c7">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-8b1485c168458523">
    <textBlock id="i-137189bae50252a2">(Beslut fattades efter 19 §.)</textBlock>
  </contentBlock>
  <contentBlock page="0" id="i-434ce66716c6d52f">
    <textBlock id="i-117133cae75360f3">19 §  Anslag till Lantmäteriverket och</textBlock>
    <textBlock id="i-f0972365f83d835e">Centralnämnden för fastighetsdata m.m.</textBlock>
  </contentBlock>
  <contentBlock page="0" id="i-9289fe33115f7fe7">
    <textBlock id="i-4c3c0e7dffd303b8">Föredrogs</textBlock>
  </contentBlock>
  <contentBlock page="0" id="i-e0c57a9b3d821873">
    <textBlock id="i-bdd078a15ce3d62b">bostadsutskottets betänkande</textBlock>
  </contentBlock>
  <contentBlock page="0" id="i-9e224a57f4a1a1fa">
    <textBlock id="i-5ea5d335b761da01">1992/93:BoU14 Anslag till Lantmäteriverket och</textBlock>
    <textBlock id="i-ecb08428bd6709f9">Centralnämnden för fastighetsdata m.m. (prop.</textBlock>
    <textBlock id="i-9a204dcad163ef4e">1992/93:100 delvis).</textBlock>
  </contentBlock>
  <contentBlock page="0" id="i-c8991adf3419e61a">
    <textBlock id="i-33fd1f8e1c7bd721">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-3e8d507b50f12ff9">
    <textBlock id="i-e9c4438c8691acd0">Beslut</textBlock>
  </contentBlock>
  <contentBlock page="0" id="i-9cc613990540a1de">
    <textBlock id="i-668e2a2e377262e7">Företogs till avgörande socialförsäkringsutskottets betänkande 1992/93:SfU13, trafikutskottets betänkanden 1992/93:TU20 och TU38, skatteutskottets betänkande 1992/93:SkU23, utrikesutskottets betänkande 1992/93:UU23, näringsutskottets betänkande 1992/93:NU22 samt bostadsutskottets betänkanden 1992/93:BoU7,</textBlock>
    <textBlock id="i-c903bc1177c63e93">BoU12, BoU13 och BoU14.</textBlock>
  </contentBlock>
  <contentBlock page="0" id="i-5fa73e2ebcc3e64e">
    <textBlock id="i-acac89de05598ef3">Socialförsäkringsutskottets betänkande SfU 13</textBlock>
  </contentBlock>
  <contentBlock page="0" id="i-c693a1b9a713478a">
    <textBlock id="i-4c074b82aa6d6249">Mom. 2 (en uppläggningsavgift för studielån)</textBlock>
  </contentBlock>
  <contentBlock page="0" id="i-8846e86f64e501a5">
    <textBlock id="i-471f178969a62c1f">Utskottets hemställan -- som ställdes mot meningsyttringen av Berith Eriksson i motsvarande del -- bifölls med acklamation.</textBlock>
  </contentBlock>
  <contentBlock page="0" id="i-1977b81c4644bb13">
    <textBlock id="i-e1a93e84fb9abf80">Mom. 4 (förtroendemannainflytande i studiestödsfrågor)</textBlock>
  </contentBlock>
  <contentBlock page="0" id="i-0ab2e8ae201c23fc">
    <textBlock id="i-eefb8f2c2715a5cc">Utskottets hemställan bifölls med 168 röster mot</textBlock>
    <textBlock id="i-86048737bc7a4454">137 för reservation 1 av Doris Håvik m.fl.</textBlock>
  </contentBlock>
  <contentBlock page="0" id="i-7b1b338b18b4877b">
    <textBlock id="i-08101da888894b66">Mom. 8 och 9 (den tid för vilken studiebidrag och extra tillägg utbetalas och anslag till Studiehjälp m.m.)</textBlock>
  </contentBlock>
  <contentBlock page="0" id="i-c28a1479180c69ae">
    <textBlock id="i-24b11929331a15aa">Utskottets hemställan bifölls med 169 röster mot</textBlock>
    <textBlock id="i-c80cb7775ab7f27a">136 för reservation 3 av Doris Håvik m.fl.</textBlock>
  </contentBlock>
  <contentBlock page="0" id="i-4958dfadeaf6657f">
    <textBlock id="i-5fa0256dd1b87bc3">Mom. 13 (anslag till Studiemedel m.m.)</textBlock>
  </contentBlock>
  <contentBlock page="0" id="i-b81326d6e77a5223">
    <textBlock id="i-88e1b3ef3d076c60">Utskottets hemställan bifölls med 171 röster mot</textBlock>
    <textBlock id="i-da39b75882114525">136 för reservation 4 av Doris Håvik m.fl.</textBlock>
  </contentBlock>
  <contentBlock page="0" id="i-9481bb24a6f7e61f">
    <textBlock id="i-698b51539c68353f">Mom. 14 (utformningen av ett framtida studiefinansieringssystem)</textBlock>
  </contentBlock>
  <contentBlock page="0" id="i-9f7281420476d6a1">
    <textBlock id="i-46ca4e212d48853e">Utskottets hemställan bifölls med 170 röster mot</textBlock>
    <textBlock id="i-959db2fac3c5623d">137 för reservation 5 av Doris Håvik m.fl.</textBlock>
  </contentBlock>
  <contentBlock page="0" id="i-3b91fc666af32477">
    <textBlock id="i-aa6c35ed9882185f">Mom. 18 (kollektiva ansökningar)</textBlock>
  </contentBlock>
  <contentBlock page="0" id="i-5630e2d4c4ea2601">
    <textBlock id="i-edc2bc03d1df184f">Utskottets hemställan bifölls med 170 röster mot</textBlock>
    <textBlock id="i-30c3f07e0e20d73e">137 för reservation 7 av Doris Håvik m.fl.</textBlock>
  </contentBlock>
  <contentBlock page="0" id="i-777a8ce9ea0165de">
    <textBlock id="i-5e31886c6512a947">Mom. 19 (försök med ändrade regler för särskilt vuxenstudiestöd för arbetslösa)</textBlock>
  </contentBlock>
  <contentBlock page="0" id="i-e39251cb7aa5232b">
    <textBlock id="i-5f658c66f81143e4">Utskottets hemställan bifölls med 169 röster mot</textBlock>
    <textBlock id="i-96c3265c031fbdcf">137 för reservation 8 av Doris Håvik m.fl.</textBlock>
  </contentBlock>
  <contentBlock page="0" id="i-d19fa10f95074e1f">
    <textBlock id="i-7faf0153b017f3e7">Mom. 20 (64-årsgränsen för korttidsstudiestöd och internatbidrag)</textBlock>
  </contentBlock>
  <contentBlock page="0" id="i-72a9bbb0aacde4ae">
    <textBlock id="i-9fea1d4bd07ee74a">Utskottets hemställan bifölls med 289 röster mot 14</textBlock>
    <textBlock id="i-9b1049fe3d6882e0">för meningsyttringen av Berith Eriksson i motsvarande del. 1 ledamot avstod från att rösta.</textBlock>
  </contentBlock>
  <contentBlock page="0" id="i-99fb0b028411d569">
    <textBlock id="i-430901cf3a01e2a4">Mom. 21 (anslag till Vuxenstudiestöd m.m.)</textBlock>
  </contentBlock>
  <contentBlock page="0" id="i-da14feb66b9eb81f">
    <textBlock id="i-58184b0494c22295">Först biträddes reservation 9 av Doris Håvik m.fl.</textBlock>
    <textBlock id="i-fcf611295750d7a9">med 141 röster mot 12 för meningsyttringen av</textBlock>
    <textBlock id="i-888ba40fe6fbd5e4">Berith Eriksson i motsvarande del. 152 ledamöter avstod från att rösta.</textBlock>
  </contentBlock>
  <contentBlock page="0" id="i-f1d162652a2d8a4e">
    <textBlock id="i-cc9fcc749fa09b81">Härefter bifölls utskottets hemställan med 171</textBlock>
    <textBlock id="i-b535ee10d7385f72">röster mot 135 för reservation 9 av Doris Håvik m.fl. 1 ledamot avstod från att rösta.</textBlock>
  </contentBlock>
  <contentBlock page="0" id="i-2a25a35332451736">
    <textBlock id="i-dfe4383f0c383922">Mom. 22 (utformningen av ett framtida vuxenstudiestöd)</textBlock>
  </contentBlock>
  <contentBlock page="0" id="i-54204eaa40850255">
    <textBlock id="i-7fb003c6394f623a">Utskottets hemställan -- som ställdes mot reservation 10 av Doris Håvik m.fl. -- bifölls med acklamation.</textBlock>
  </contentBlock>
  <contentBlock page="0" id="i-1d7de2b6bebba066">
    <textBlock id="i-c535d3bf3282f464">Övriga moment</textBlock>
  </contentBlock>
  <contentBlock page="0" id="i-fe0eb25e4558fd5a">
    <textBlock id="i-d11afd12b8c4b506">Utskottets hemställan bifölls.</textBlock>
  </contentBlock>
  <contentBlock page="0" id="i-36de199a41f1b641">
    <textBlock id="i-4f5278f60a660474">Trafikutskottets betänkande TU20</textBlock>
  </contentBlock>
  <contentBlock page="0" id="i-c5fc3e7156ac3e94">
    <textBlock id="i-13abb87dba5f8e47">Utskottets hemställan bifölls.</textBlock>
  </contentBlock>
  <contentBlock page="0" id="i-b997935d0ada820c">
    <textBlock id="i-e04944e22b027faf">Trafikutskottets betänkande TU38</textBlock>
  </contentBlock>
  <contentBlock page="0" id="i-a528abedac447660">
    <textBlock id="i-65d0b5b7e0b4e165">Utskottets hemställan bifölls.</textBlock>
  </contentBlock>
  <contentBlock page="0" id="i-4b4a16ccf04094ca">
    <textBlock id="i-c07e31bffd77d339">Skatteutskottets betänkande SkU23</textBlock>
  </contentBlock>
  <contentBlock page="0" id="i-9c73a1c7213d98ae">
    <textBlock id="i-a7bdd9ae4d6accc4">Mom. 1 (anslaget)</textBlock>
  </contentBlock>
  <contentBlock page="0" id="i-d35c8f0f187e44eb">
    <textBlock id="i-99a0d421e6de8928">Utskottets hemställan bifölls med 170 röster mot</textBlock>
    <textBlock id="i-d643964031036ca5">137 för reservation 1 av Lars Hedfors m.fl.</textBlock>
  </contentBlock>
  <contentBlock page="0" id="i-e19296c416bfbab3">
    <textBlock id="i-79a1c670247fdf4c">Mom. 2 (ytterligare medel för viss utbildning, m.m.)</textBlock>
  </contentBlock>
  <contentBlock page="0" id="i-7a6db9564c9c4181">
    <textBlock id="i-7124ca45f20fed5e">Utskottets hemställan bifölls med 284 röster mot 23</textBlock>
    <textBlock id="i-5d4adb9a22822018">för reservation 2 av Peter Kling.</textBlock>
  </contentBlock>
  <contentBlock page="0" id="i-41c0bd6ba0309bfc">
    <textBlock id="i-ce6b7976c940bd4f">Mom. 3 (elektroniskt uppgiftslämnande)</textBlock>
  </contentBlock>
  <contentBlock page="0" id="i-2656711113dde14c">
    <textBlock id="i-9c550d13a55efae5">Utskottets hemställan -- som ställdes mot reservation 3 av Lars Hedfors m.fl. -- bifölls med acklamation.</textBlock>
  </contentBlock>
  <contentBlock page="0" id="i-2d9f87fb771b507a">
    <textBlock id="i-53791b9fec715ca3">Mom. 4 (tullverkets befogenheter i ett EG-</textBlock>
    <textBlock id="i-2c7b82bb5578af48">perspektiv, m.m.)</textBlock>
  </contentBlock>
  <contentBlock page="0" id="i-b3853aced6d079ea">
    <textBlock id="i-99161137654fe64c">Utskottets hemställan bifölls med 175 röster mot</textBlock>
    <textBlock id="i-0c7414b0a1331911">132 för reservation 4 av Lars Hedfors m.fl.</textBlock>
  </contentBlock>
  <contentBlock page="0" id="i-6dae373de58fbfc9">
    <textBlock id="i-2a375fae0e360c03">Mom. 5 (lokala verksamheter)</textBlock>
  </contentBlock>
  <contentBlock page="0" id="i-4a3f53c5cd30883f">
    <textBlock id="i-d2759962abfcee2c">Utskottets hemställan bifölls med 278 röster mot 25</textBlock>
    <textBlock id="i-fb9dc8bafa5af088">för reservation 5 av Peter Kling. 1 ledamot avstod från att rösta.</textBlock>
  </contentBlock>
  <contentBlock page="0" id="i-a86fefe3ce2d225b">
    <textBlock id="i-b7838f8a5bf9867c">Mom. 6 (resandeinförseln)</textBlock>
  </contentBlock>
  <contentBlock page="0" id="i-d444a32f29b9bbb4">
    <textBlock id="i-2353a520c00606fd">Reservation 6 av Lars Hedfors m.fl. biträddes med</textBlock>
    <textBlock id="i-5558d04d72a036bd">159 röster mot 147 för utskottets hemställan.</textBlock>
  </contentBlock>
  <contentBlock page="0" id="i-8c7499ee0293f239">
    <textBlock id="i-abb92947fc4e5443">Utrikesutskottets betänkande UU23</textBlock>
  </contentBlock>
  <contentBlock page="0" id="i-307aec1da4775fb8">
    <textBlock id="i-41d8b75ad1721edf">Utskottets hemställan bifölls.</textBlock>
  </contentBlock>
  <contentBlock page="0" id="i-a05d151ba0c68ea5">
    <textBlock id="i-79da38aa8ecb16b7">Näringsutskottets betänkande NU22</textBlock>
  </contentBlock>
  <contentBlock page="0" id="i-5d4ef76b4290ff49">
    <textBlock id="i-49401e6808171c86">Utskottets hemställan bifölls.</textBlock>
  </contentBlock>
  <contentBlock page="0" id="i-a469319e7c8c5132">
    <textBlock id="i-5048fdbd72ce9bc5">Bostadsutskottets betänkande BoU7</textBlock>
  </contentBlock>
  <contentBlock page="0" id="i-c124f702bf4ceffb">
    <textBlock id="i-28ce6b783e565112">Mom. 1 (avslag på propositionen)</textBlock>
  </contentBlock>
  <contentBlock page="0" id="i-956506ce62e6ce8d">
    <textBlock id="i-21f411454b75a9fc">Utskottets hemställan -- som ställdes mot motion</textBlock>
    <textBlock id="i-c26bf1f091930015">Bo26 av Leif Marklund m.fl. -- bifölls med acklamation.</textBlock>
  </contentBlock>
  <contentBlock page="0" id="i-9e08e6f311d04faf">
    <textBlock id="i-292a3d12e9af5034">Mom. 2 (ändring av 3 kap. 6 § NRL samt ytterligare överväganden)</textBlock>
  </contentBlock>
  <contentBlock page="0" id="i-8c686a1fa6993081">
    <textBlock id="i-5e3e4bc51d1b6a7a">Först biträddes reservation 1 av Agne Hansson m.fl. med 141 röster mot 30 för reservation 2 av</textBlock>
    <textBlock id="i-46499501369d7f3a">Dan Eriksson i Stockholm. 132 ledamöter avstod från att rösta.</textBlock>
  </contentBlock>
  <contentBlock page="0" id="i-5bc9ca042cbd6f53">
    <textBlock id="i-8ff261d6bb57619e">Härefter bifölls reservation 1 med 145 röster mot</textBlock>
    <textBlock id="i-6deb10d15ad4b869">144 för utskottets hemställan. 16 ledamöter avstod från att rösta.</textBlock>
  </contentBlock>
  <contentBlock page="0" id="i-600eaa26465ba911">
    <textBlock id="i-383f0fd091a11f09">Övriga moment</textBlock>
  </contentBlock>
  <contentBlock page="0" id="i-002924af3b568c1d">
    <textBlock id="i-a067a65f903ac3cc">Utskottets hemställan bifölls.</textBlock>
  </contentBlock>
  <contentBlock page="0" id="i-62f2092c46889a7c">
    <textBlock id="i-3768dc08d9b0d7de">Bostadsutskottets betänkande BoU12</textBlock>
  </contentBlock>
  <contentBlock page="0" id="i-3363f56cbe676d96">
    <textBlock id="i-6875cdea0c8f613b">Mom. 4 (anslag till främjande av rennäringen)</textBlock>
  </contentBlock>
  <contentBlock page="0" id="i-7aceafac9deede23">
    <textBlock id="i-2f14d36cdb02e313">Utskottets hemställan bifölls med 291 röster mot 12</textBlock>
    <textBlock id="i-b57039b1f9c78f62">för utskottets hemställan med den ändring däri som föranleddes av bifall till motion Bo607 av Berith</textBlock>
    <textBlock id="i-2f5412d11bfb7dba">Eriksson m.fl. 2 ledamöter avstod från att rösta.</textBlock>
  </contentBlock>
  <contentBlock page="0" id="i-b447d64382ebb570">
    <textBlock id="i-a93067adc3c661f5">Mom. 6 (fiskesamernas rättigheter)</textBlock>
  </contentBlock>
  <contentBlock page="0" id="i-5e63493791dbc277">
    <textBlock id="i-4ad865120ea439fe">Utskottets hemställan bifölls med 291 röster mot 12</textBlock>
    <textBlock id="i-8be8cddc96e3133c">för motion Bo602 av Berith Eriksson och Elisabeth</textBlock>
    <textBlock id="i-0df0e63bf82ae35d">Persson i motsvarande del. 2 ledamöter avstod från att rösta.</textBlock>
  </contentBlock>
  <contentBlock page="0" id="i-f1ecc784bb0f85a9">
    <textBlock id="i-c5367d0de07afb8c">Mom. 7 (samebyns verksamhetsområde och upplåtelse av jakt och fiske)</textBlock>
  </contentBlock>
  <contentBlock page="0" id="i-341100ef882443c3">
    <textBlock id="i-28dc092d8f8b4d72">Utskottets hemställan bifölls med 291 röster mot 11</textBlock>
    <textBlock id="i-a2a23098322f92d3">för motion Bo602 av Berith Eriksson och Elisabeth</textBlock>
    <textBlock id="i-0ef5ac237f421725">Persson i motsvarande del. 2 ledamöter avstod från att rösta.</textBlock>
  </contentBlock>
  <contentBlock page="0" id="i-b2a13e4d419a7ad2">
    <textBlock id="i-2b1ce4a8bd96a1e4">Mom. 8 (mångfald och valfrihet i samesamhället)</textBlock>
  </contentBlock>
  <contentBlock page="0" id="i-359ca9ebfdd7f322">
    <textBlock id="i-6fbf0bbf12ec12fd">Utskottets hemställan bifölls med 292 röster mot 12</textBlock>
    <textBlock id="i-a650755b414b8188">för motion Bo602 av Berith Eriksson och Elisabeth</textBlock>
    <textBlock id="i-5bf33844b065ac4c">Persson i motsvarande del. 1 ledamot avstod från att rösta.</textBlock>
  </contentBlock>
  <contentBlock page="0" id="i-6146aabc193f8436">
    <textBlock id="i-c022e95eff867b4d">Mom. 10 (insatser för att främja uppbyggnad av samisk turistnäring</textBlock>
  </contentBlock>
  <contentBlock page="0" id="i-d23ec03b77d40632">
    <textBlock id="i-8b5513f2b1703f88">Utskottets hemställan bifölls med 292 röster mot 10</textBlock>
    <textBlock id="i-15d551a4624d2b4a">för motion Bo603 av Berith Eriksson. 1 ledamot avstod från att rösta.</textBlock>
  </contentBlock>
  <contentBlock page="0" id="i-894233b610227542">
    <textBlock id="i-24b6156b6d6910f2">Mom. 13 (statligt stöd till vissa processkostnader)</textBlock>
  </contentBlock>
  <contentBlock page="0" id="i-3fe5f222a18ae61e">
    <textBlock id="i-55dd4c622c15137b">Utskottets hemställan bifölls med 283 röster mot 22</textBlock>
    <textBlock id="i-2ca5ca6175431923">för reservationen av Max Montalvo.</textBlock>
  </contentBlock>
  <contentBlock page="0" id="i-ed519543a5673edb">
    <textBlock id="i-bc7ed0ed725a6090">Övriga moment</textBlock>
  </contentBlock>
  <contentBlock page="0" id="i-22b962c1d80d60e3">
    <textBlock id="i-aa513cadb35e798a">Utskottets hemställan bifölls.</textBlock>
  </contentBlock>
  <contentBlock page="0" id="i-0ffd727002df5bb2">
    <textBlock id="i-40f1ce64cee66edc">Bostadsutskottets betänkande BoU13</textBlock>
  </contentBlock>
  <contentBlock page="0" id="i-0b18aadeed1c08ba">
    <textBlock id="i-e3ea0670dd7cc87b">Utskottets hemställan bifölls.</textBlock>
  </contentBlock>
  <contentBlock page="0" id="i-07f5ae0af5faea1b">
    <textBlock id="i-397fc79bc1cc60a3">Bostadsutskottets betänkande BoU14</textBlock>
  </contentBlock>
  <contentBlock page="0" id="i-0331fd181ada82eb">
    <textBlock id="i-37bf921e510cdbfe">Utskottets hemställan bifölls.</textBlock>
  </contentBlock>
  <contentBlock page="0" id="i-c5069c9ac2d6e90d">
    <textBlock id="i-2f3f1afe3bccbc0a">20 §  Bordläggning</textBlock>
  </contentBlock>
  <contentBlock page="0" id="i-605d6036d40771ce">
    <textBlock id="i-c5139b81eb422ac3">Anmäldes och bordlades</textBlock>
  </contentBlock>
  <contentBlock page="0" id="i-4fb47e064b48958c">
    <textBlock id="i-7611053652240cd9">Propositionerna</textBlock>
  </contentBlock>
  <contentBlock page="0" id="i-17236778434e66a8">
    <textBlock id="i-42355e3261e6fc7e">1992/93:187 Individuellt pensionssparande</textBlock>
  </contentBlock>
  <contentBlock page="0" id="i-d23aa5fd42a39738">
    <textBlock id="i-0a27db1f27e4e1cb">1992/93:249 Godkännande av avtal mellan Sverige och Europeiska ekonomiska gemenskapen om provisorisk tillämpning av bilateral jordbruksöverenskommelse</textBlock>
  </contentBlock>
  <contentBlock page="0" id="i-f08b6a5ac7f9734b">
    <textBlock id="i-7ef57002861d8ad0">Motionerna</textBlock>
  </contentBlock>
  <contentBlock page="0" id="i-093734d75739b71e">
    <textBlock id="i-66e9d44ca15546cd">med anledning av prop. 1992/93:160 Husläkare m.m.</textBlock>
  </contentBlock>
  <contentBlock page="0" id="i-c8aab5a463be78d1">
    <textBlock id="i-acb6fb4e878dbe2c">1992/93:So33 av Carl Olov Persson (kds)</textBlock>
  </contentBlock>
  <contentBlock page="0" id="i-f83a9980c32622a2">
    <textBlock id="i-bdf82782c6bb2b80">1992/93:So34 av Ingvar Carlsson m.fl. (s)</textBlock>
  </contentBlock>
  <contentBlock page="0" id="i-db808b0b22b88e11">
    <textBlock id="i-dabc7fef138b6701">1992/93:So35 av Anita Jönsson m.fl. (s)</textBlock>
  </contentBlock>
  <contentBlock page="0" id="i-3fd56e6c7f177145">
    <textBlock id="i-e9d19408e529fa15">1992/93:So36 av Gudrun Schyman m.fl. (v)</textBlock>
  </contentBlock>
  <contentBlock page="0" id="i-e8aab784741d5f85">
    <textBlock id="i-4d3d7f0957252f66">1992/93:So37 av Lars Biörck (m)</textBlock>
  </contentBlock>
  <contentBlock page="0" id="i-9a68abd9f18a2b6f">
    <textBlock id="i-ec119ff0690049a7">1992/93:So38 av Ian Wachtmeister m.fl. (nyd)</textBlock>
  </contentBlock>
  <contentBlock page="0" id="i-132b72e698767804">
    <textBlock id="i-7cff12a3c79973cf">1992/93:So39 av Gullan Lindblad m.fl.</textBlock>
    <textBlock id="i-cef5a7ad61d9fea5">(m,fp,c,kds)</textBlock>
  </contentBlock>
  <contentBlock page="0" id="i-7d1dc21038a89ba1">
    <textBlock id="i-b33b5623def7e236">1992/93:So40 av Gullan Lindblad m.fl.</textBlock>
    <textBlock id="i-229cbf1bc0222750">(m,fp,c,kds)</textBlock>
  </contentBlock>
  <contentBlock page="0" id="i-048d585449082405">
    <textBlock id="i-33dac75d2f8597b9">1992/93:So41 av Göran Åstrand och Göran</textBlock>
    <textBlock id="i-0582a50bf488e403">Lindblad (m)</textBlock>
  </contentBlock>
  <contentBlock page="0" id="i-6d370c7223699efe">
    <textBlock id="i-ebc2fafd0fd6714f">1992/93:So42 av Sylvia Lindgren m.fl. (s)</textBlock>
  </contentBlock>
  <contentBlock page="0" id="i-c3cc07095a4f7639">
    <textBlock id="i-6bfe79b3e6994101">1992/93:So43 av Oskar Lindkvist m.fl. (s)</textBlock>
  </contentBlock>
  <contentBlock page="0" id="i-54653cbbf24b6fdd">
    <textBlock id="i-d079031ac389cfbb">med anledning av prop. 1992/93:174</textBlock>
    <textBlock id="i-f9d92286e6c87d48">Administrationen av bostadsbidragen till barnfamiljer m.m.</textBlock>
  </contentBlock>
  <contentBlock page="0" id="i-d83216725fa8d81b">
    <textBlock id="i-fea3c8e2e5287547">1992/93:Bo43 av Marianne Jönsson (c)</textBlock>
  </contentBlock>
  <contentBlock page="0" id="i-ab338d45aada06a4">
    <textBlock id="i-db58f4f3be40b0fc">1992/93:Bo44 av Eva Zetterberg m.fl. (v)</textBlock>
  </contentBlock>
  <contentBlock page="0" id="i-7871a2562fa1f59b">
    <textBlock id="i-b57470e96c2b9262">1992/93:Bo45 av Kent Carlsson m.fl. (s,nyd,v)</textBlock>
  </contentBlock>
  <contentBlock page="0" id="i-a73e805e8507dc66">
    <textBlock id="i-53fe53bda581e881">1992/93:Bo46 av Barbro Westerholm (fp)</textBlock>
  </contentBlock>
  <contentBlock page="0" id="i-2050a4d1e0bf5fcf">
    <textBlock id="i-f6adfddde58c9611">1992/93:Bo47 av Marianne Carlström och Inga-</textBlock>
    <textBlock id="i-d2a5eff3e1203268">Britt Johansson (s)</textBlock>
  </contentBlock>
  <contentBlock page="0" id="i-0801c950f6b4da96">
    <textBlock id="i-3fc2e8369640ef40">1992/93:Bo48 av Oskar Lindkvist m.fl. (s)</textBlock>
  </contentBlock>
  <contentBlock page="0" id="i-50c2ffe47d7fa049">
    <textBlock id="i-0265107ce36d13b3">med anledning av prop. 1992/93:176 Investeringar i trafikens infrastruktur m.m.</textBlock>
  </contentBlock>
  <contentBlock page="0" id="i-e88e2004f7d4e544">
    <textBlock id="i-8272b2e424a0bada">1992/93:T32 av Pontus Wiklund (kds)</textBlock>
  </contentBlock>
  <contentBlock page="0" id="i-fa97f4e82c3cdae7">
    <textBlock id="i-1830544392aacff1">1992/93:T33 av Anita Persson (s)</textBlock>
  </contentBlock>
  <contentBlock page="0" id="i-d3477588ecd790a9">
    <textBlock id="i-c9486ff9f3346bfb">1992/93:T34 av Leif Carlson (m)</textBlock>
  </contentBlock>
  <contentBlock page="0" id="i-a3b95845eb9d00c0">
    <textBlock id="i-ba7a3bc97773b309">1992/93:T35 av Stig Bertilsson och Lars Björkman</textBlock>
    <textBlock id="i-b689ac19ea35d803">(m)</textBlock>
  </contentBlock>
  <contentBlock page="0" id="i-23cd27f85ad1dd8f">
    <textBlock id="i-8d9b8da30fabafb4">1992/93:T36 av Georg Andersson m.fl. (s)</textBlock>
  </contentBlock>
  <contentBlock page="0" id="i-c1c706c471a35bbf">
    <textBlock id="i-ea8326c7e763de41">1992/93:T37 av Kristina Svensson m.fl. (s)</textBlock>
  </contentBlock>
  <contentBlock page="0" id="i-5804640d2d09b920">
    <textBlock id="i-a9785e1c033b9222">1992/93:T38 av Maud Ekendahl (m)</textBlock>
  </contentBlock>
  <contentBlock page="0" id="i-e0d6385be6a8b68a">
    <textBlock id="i-0e5dc05fea578016">1992/93:T39 av Sigrid Bolkéus m.fl. (s)</textBlock>
  </contentBlock>
  <contentBlock page="0" id="i-d9d89b96608e29a6">
    <textBlock id="i-0ce8aa12154d6b35">1992/93:T40 av Sigrid Bolkéus och Widar</textBlock>
    <textBlock id="i-98715a1eb771d9c9">Andersson (s)</textBlock>
  </contentBlock>
  <contentBlock page="0" id="i-e350a918061b126c">
    <textBlock id="i-5ccf002c73923b42">1992/93:T41 av Hans Nyhage (m)</textBlock>
  </contentBlock>
  <contentBlock page="0" id="i-f529da9e7cc16bb5">
    <textBlock id="i-7ca73b86265d1b22">1992/93:T42 av Ian Wachtmeister m.fl. (nyd)</textBlock>
  </contentBlock>
  <contentBlock page="0" id="i-796b5bba4bd0a3e5">
    <textBlock id="i-32f4c778b44899f1">1992/93:T43 av Arne Jansson och Laila Strid-</textBlock>
    <textBlock id="i-0e2c1df23726e92e">Jansson (nyd)</textBlock>
  </contentBlock>
  <contentBlock page="0" id="i-aaf884599063b25b">
    <textBlock id="i-3f263100982d1ef7">1992/93:T44 av Axel Andersson m.fl. (s)</textBlock>
  </contentBlock>
  <contentBlock page="0" id="i-c3601035f50b548b">
    <textBlock id="i-96dfe78611f110b9">1992/93:T45 av Åke Gustavsson (s)</textBlock>
  </contentBlock>
  <contentBlock page="0" id="i-a00ab8567db16a3e">
    <textBlock id="i-7d0233ba7ae1911c">1992/93:T46 av Ulf Melin (m)</textBlock>
  </contentBlock>
  <contentBlock page="0" id="i-a118558df6c83145">
    <textBlock id="i-b1d10e764f1c0b19">1992/93:T47 av Ulf Melin (m)</textBlock>
  </contentBlock>
  <contentBlock page="0" id="i-212ff5f50d49e6bf">
    <textBlock id="i-a605435e2f1961d9">1992/93:T48 av Peeter Luksep (m)</textBlock>
  </contentBlock>
  <contentBlock page="0" id="i-7013846e344c63af">
    <textBlock id="i-df17dc725e3a0782">1992/93:T49 av Ingvar Johnsson m.fl. (s)</textBlock>
  </contentBlock>
  <contentBlock page="0" id="i-ff8336f4218502b2">
    <textBlock id="i-0c9a9a0f6380d2d9">1992/93:T50 av Lennart Nilsson m.fl. (s,m,fp,c,v)</textBlock>
  </contentBlock>
  <contentBlock page="0" id="i-ec84b0f4144e9d0b">
    <textBlock id="i-847c655c1d261526">1992/93:T51 av Britt Bohlin och Ingvar Johnsson</textBlock>
    <textBlock id="i-369c3748473379f2">(s)</textBlock>
  </contentBlock>
  <contentBlock page="0" id="i-278af3d864d0d1cf">
    <textBlock id="i-46a9fe7bb7d6ea2c">1992/93:T52 av Sten Östlund m.fl. (s,fp,c)</textBlock>
  </contentBlock>
  <contentBlock page="0" id="i-fb3a77e6f562b28f">
    <textBlock id="i-15d9001f996f5000">1992/93:T53 av Leo Persson m.fl. (s)</textBlock>
  </contentBlock>
  <contentBlock page="0" id="i-bd20a3e80dd24ef5">
    <textBlock id="i-e494bc7792eca3f3">1992/93:T54 av Per Erik Granström m.fl. (s)</textBlock>
  </contentBlock>
  <contentBlock page="0" id="i-19459c7bed36583f">
    <textBlock id="i-d26a68b3ac67f2b8">1992/93:T55 av Leo Persson m.fl. (s)</textBlock>
  </contentBlock>
  <contentBlock page="0" id="i-cecfebe9260744cb">
    <textBlock id="i-94d94c89beb19415">1992/93:T56 av Leo Persson m.fl. (s)</textBlock>
  </contentBlock>
  <contentBlock page="0" id="i-c53c52eeda3198a5">
    <textBlock id="i-0c926d18a0b492d7">1992/93:T57 av Leo Persson m.fl. (s)</textBlock>
  </contentBlock>
  <contentBlock page="0" id="i-a01dfa6e77b9df25">
    <textBlock id="i-945e0464ff5a6db1">1992/93:T58 av Göran Magnusson m.fl. (s)</textBlock>
  </contentBlock>
  <contentBlock page="0" id="i-95ceafba227786f4">
    <textBlock id="i-5ba393f485deff2d">1992/93:T59 av Sten-Ove Sundström m.fl. (s)</textBlock>
  </contentBlock>
  <contentBlock page="0" id="i-72ac64a039db453e">
    <textBlock id="i-93665683b8eccd57">1992/93:T60 av Stina Gustavsson och Charlotte</textBlock>
    <textBlock id="i-84d273b0e8337c45">Branting (c,fp)</textBlock>
  </contentBlock>
  <contentBlock page="0" id="i-d257f7b01b12fbb4">
    <textBlock id="i-e1b7e198b38fc5bf">1992/93:T61 av Anita Johansson m.fl. (s)</textBlock>
  </contentBlock>
  <contentBlock page="0" id="i-e62a516ae58d3a6a">
    <textBlock id="i-1805b8a07d0b3653">1992/93:T62 av Gudrun Schyman m.fl. (v)</textBlock>
  </contentBlock>
  <contentBlock page="0" id="i-0034f53af5d2685e">
    <textBlock id="i-9f41dc43146d25d1">1992/93:T63 av Magnus Persson m.fl. (s)</textBlock>
  </contentBlock>
  <contentBlock page="0" id="i-331388a21776e4d1">
    <textBlock id="i-581353aa11993e06">1992/93:T64 av Alf Egnerfors och Reynoldh</textBlock>
    <textBlock id="i-4f07a832c60904c8">Furustrand (s)</textBlock>
  </contentBlock>
  <contentBlock page="0" id="i-1eaae75889f6b110">
    <textBlock id="i-afaa60279dd80474">1992/93:T65 av Yvonne Sandberg-Fries m.fl. (s)</textBlock>
  </contentBlock>
  <contentBlock page="0" id="i-5ec7e0b412e5700d">
    <textBlock id="i-c0c061ffc5066f57">1992/93:T66 av Yvonne Sandberg-Fries m.fl. (s)</textBlock>
  </contentBlock>
  <contentBlock page="0" id="i-5378a7d3635a69f3">
    <textBlock id="i-8a054bacc9ad7d1f">1992/93:T67 av Gunhild Bolander (c)</textBlock>
  </contentBlock>
  <contentBlock page="0" id="i-13320a9104c7af21">
    <textBlock id="i-fe1425232e1e9472">1992/93:T68 av Gudrun Norberg m.fl.</textBlock>
    <textBlock id="i-cc1fbabb6f31e1a7">(fp,s,m,kds,v)</textBlock>
  </contentBlock>
  <contentBlock page="0" id="i-fd221695e51eb350">
    <textBlock id="i-c9ef00aec6bb73f0">1992/93:T69 av Stefan Attefall m.fl. (kds,m,fp,c)</textBlock>
  </contentBlock>
  <contentBlock page="0" id="i-3e7c056d78f43908">
    <textBlock id="i-ffd586c6446c4019">1992/93:T70 av Harald Bergström (kds)</textBlock>
  </contentBlock>
  <contentBlock page="0" id="i-6262a69ea0945a79">
    <textBlock id="i-7669e0c033d34f0c">1992/93:T71 av Sven-Gösta Signell m.fl. (s)</textBlock>
  </contentBlock>
  <contentBlock page="0" id="i-fe90807cb72e0c5e">
    <textBlock id="i-61bff33470dcba15">1992/93:T72 av Karin Starrin (c)</textBlock>
  </contentBlock>
  <contentBlock page="0" id="i-755acddd5369ac7c">
    <textBlock id="i-1170fe05715bbedf">1992/93:T73 av Elvy Söderström m.fl. (s)</textBlock>
  </contentBlock>
  <contentBlock page="0" id="i-ee195bf6fd95fce2">
    <textBlock id="i-9c1aceebdb34f2e4">1992/93:T74 av Elvy Söderström m.fl. (s)</textBlock>
  </contentBlock>
  <contentBlock page="0" id="i-bcb7c4c172f1dfd8">
    <textBlock id="i-a735ecace099643d">1992/93:T75 av Sten Svensson m.fl. (m,fp,kds)</textBlock>
  </contentBlock>
  <contentBlock page="0" id="i-93c94fd089831d34">
    <textBlock id="i-430ec3b70e42da44">1992/93:T76 av Lena Klevenås m.fl. (s)</textBlock>
  </contentBlock>
  <contentBlock page="0" id="i-0e265c042010e1c2">
    <textBlock id="i-909363447cfae7db">1992/93:T77 av Lena Klevenås (s)</textBlock>
  </contentBlock>
  <contentBlock page="0" id="i-0f447255afec2562">
    <textBlock id="i-d397b0a56aa3c7b5">1992/93:T78 av Lennart Brunander (c)</textBlock>
  </contentBlock>
  <contentBlock page="0" id="i-628738fd1d492619">
    <textBlock id="i-dd070f0f5f443c55">1992/93:T79 av Sverre Palm m.fl. (s)</textBlock>
  </contentBlock>
  <contentBlock page="0" id="i-987c1476e63e7735">
    <textBlock id="i-2480188dd6eee37a">1992/93:T80 av Åke Carnerö (kds)</textBlock>
  </contentBlock>
  <contentBlock page="0" id="i-41f4b4f254c58ac2">
    <textBlock id="i-a3a7d7df0f4ab1f6">1992/93:T81 av Åke Carnerö (kds)</textBlock>
  </contentBlock>
  <contentBlock page="0" id="i-649435a8994f7324">
    <textBlock id="i-3e3441a750009146">1992/93:T82 av Åke Carnerö (kds)</textBlock>
  </contentBlock>
  <contentBlock page="0" id="i-f35d5f44d7302e8d">
    <textBlock id="i-2d745aeefd2129c9">1992/93:T83 av Ulf Björklund (kds)</textBlock>
  </contentBlock>
  <contentBlock page="0" id="i-05935cf109d3ceb4">
    <textBlock id="i-0f13e88303d251d1">1992/93:T84 av Leo Persson m.fl. (s)</textBlock>
  </contentBlock>
  <contentBlock page="0" id="i-31f842bf4909385b">
    <textBlock id="i-9b0440d4b1bf9ec1">med anledning av prop. 1992/93:194 Särskilt statsbidrag till kommuner för ytterligare platser i gymnasieskolan för ett tredje gymnasieår</textBlock>
  </contentBlock>
  <contentBlock page="0" id="i-fb5f0c2817dca5df">
    <textBlock id="i-ed802eb9dbf5b207">1992/93:Ub155 av Sten Söderberg (-)</textBlock>
  </contentBlock>
  <contentBlock page="0" id="i-93de16ae7c9c738a">
    <textBlock id="i-73bc6fada2facda6">1992/93:Ub156 av Lena Hjelm-Wallén m.fl. (s)</textBlock>
  </contentBlock>
  <contentBlock page="0" id="i-9920de4f3a6f6534">
    <textBlock id="i-76d03dc35e9d92f7">med anledning av skriv. 1992/93:204 Avskaffande av handelsförbudet mot Sydafrika, m.m.</textBlock>
  </contentBlock>
  <contentBlock page="0" id="i-248c4aec23ba2b6f">
    <textBlock id="i-1b468d3238306033">1992/93:U16 av Gudrun Schyman m.fl. (v)</textBlock>
  </contentBlock>
  <contentBlock page="0" id="i-ff5da070b51afba0">
    <textBlock id="i-98d8ba16b5e4e667">1992/93:U17 av Ian Wachtmeister m.fl. (nyd)</textBlock>
  </contentBlock>
  <contentBlock page="0" id="i-d7fdcb5c9a88aad0">
    <textBlock id="i-6b8811fe215925ea">21 §  Anmälan om interpellation</textBlock>
  </contentBlock>
  <contentBlock page="0" id="i-a779cf0568a48d09">
    <textBlock id="i-24bc4ff0f9887eb4">Anmäldes att följande interpellation framställts</textBlock>
  </contentBlock>
  <contentBlock page="0" id="i-83024f28dd0bfc9b">
    <textBlock id="i-f23b3c37bb71095b">den 22 mars</textBlock>
  </contentBlock>
  <contentBlock page="0" id="i-a2867831ea848845">
    <textBlock id="i-6b1624457ff93291">1992/93:105 av Lennart Fridén (m) till utbildningsministern om kulturvårdsforskning vid</textBlock>
    <textBlock id="i-4252ac50447b1f57">Göteborgs universitet:</textBlock>
  </contentBlock>
  <contentBlock page="0" id="i-fdb053961342f6ed">
    <textBlock id="i-aba9ef7a7040841f">Den forskningspolitiska propositionen är ett framsynt och strategiskt initiativ. Den visar hur med stöd av nödvändiga satsningar på kunskapsuppbyggnad vi kan finna vägar för en utveckling som kan återge Sverige en framträdande roll i samhällsutvecklingen.</textBlock>
  </contentBlock>
  <contentBlock page="0" id="i-05a70e1acc3f0735">
    <textBlock id="i-7a85db1df3928b65">Samtidigt som den tekniskt-naturvetenskapliga kunskapsutvecklingen är av central betydelse, är det viktigt att de kulturvetenskapliga dimensionerna ingår i den progressiva forskningspolitiken.</textBlock>
  </contentBlock>
  <contentBlock page="0" id="i-de37fcd2a90ea684">
    <textBlock id="i-09ceea99215af96c">De satsningar inom humaniorafältet som ingår i propositionen är därför ytterst värdefulla. Av särskilt stor betydelse är satsningen på vetenskaplig kompetens inom kulturvården.</textBlock>
  </contentBlock>
  <contentBlock page="0" id="i-adefa17c7c6297a5">
    <textBlock id="i-0331cb98dfef4371">Jag har med tillfredsställelse noterat utbildningsministerns ord:</textBlock>
  </contentBlock>
  <contentBlock page="0" id="i-be6b66a0d815548b">
    <textBlock id="i-dd5028a2c960de41">''Vid universitetet i Göteborg har ett betydande arbete lagts ned inom detta område. Det är viktigt att verkamheten kan utvecklas och att forskningen inom området kulturvård får en fastare organisation.''</textBlock>
  </contentBlock>
  <contentBlock page="0" id="i-d79cbac7c7cbe888">
    <textBlock id="i-ea4466ee31d1afdb">Jag tolkar det som en klart deklarerad ny policy för ett viktigt och snabbt växande kompetensfält.</textBlock>
    <textBlock id="i-814ea2ab892552ba">Samtidigt markeras att verksamheten vid</textBlock>
    <textBlock id="i-115e95c6983e2208">Göteborgs universitets institution för kulturvård skall stärkas och stabiliseras.</textBlock>
  </contentBlock>
  <contentBlock page="0" id="i-88d23e165f7bc666">
    <textBlock id="i-cb755f66573fb33b">Enligt min mening är dock inte de föjande kommentarerna i propositionen vad avser relationen till Riksantikvarieämbetet helt klara.</textBlock>
  </contentBlock>
  <contentBlock page="0" id="i-0ee8a66d77ae8e55">
    <textBlock id="i-bf6101a2ec625246">1.  Är det korrekt att en bestämd andel av satsningen bör ske direkt på grundläggande forskning och forskarutbildning inom det aktuella kunskapsfältet?</textBlock>
  </contentBlock>
  <contentBlock page="0" id="i-e28f6051204fc292">
    <textBlock id="i-57e6e052636e2766">2.  Är det utbildningsministerns avsikt att forskningsmedel inom den berörda ramen skall gå ograverade -- utan omvägar via en sektorsmyndighet -- till berört forskningsområde vid Göteborgs universitet?</textBlock>
  </contentBlock>
  <contentBlock page="0" id="i-5c5578887f98c1ce">
    <textBlock id="i-677182439af8ad09">3.  Hur avser utbildningsministern att dessa intentioner vad avser långsiktig kunskapsuppbyggnad för kulturmiljövården skall förverkligas på det praktiska planet?</textBlock>
  </contentBlock>
  <contentBlock page="0" id="i-129156ff1eeede40">
    <textBlock id="i-7f5534acc1eae7c3">22 § Anmälan om frågor</textBlock>
  </contentBlock>
  <contentBlock page="0" id="i-4dec5c5dfbe852b6">
    <textBlock id="i-eb29656794f94a48">Anmäldes att följande frågor framställts</textBlock>
  </contentBlock>
  <contentBlock page="0" id="i-82a4539f2077aa1f">
    <textBlock id="i-7ffff4788455e02e">den 22 mars</textBlock>
  </contentBlock>
  <contentBlock page="0" id="i-fdb7525cb59bef93">
    <textBlock id="i-d95697ec5923721e">1992/93:480 av Karin Falkmer (m) till utbildningsministern om examensbenämning för utbildning vid Idrottshögskolan:</textBlock>
  </contentBlock>
  <contentBlock page="0" id="i-3602464377bcd004">
    <textBlock id="i-ccdccbacb6871f7d">Den sedan den 1 juli 1992 inrättade självständiga högskolan på idrottens område skall vara en högskola som står för kompetens och kvalitet. I det sammanhanget är det väsentligt vilken form av examina som högskolan ges rätt att utfärda.</textBlock>
  </contentBlock>
  <contentBlock page="0" id="i-af2159f09f7731df">
    <textBlock id="i-b59e1cd830e2aa0e">För den nya högskolan och för dess elever är det viktigt att Idrottshögskolan ges möjlighet att erbjuda ett sådant utbud av utbildningar att en student inom Idrottshögskolan kan kombinera kurser som ger en kandidatexamen.</textBlock>
  </contentBlock>
  <contentBlock page="0" id="i-a21a13b69f79ca51">
    <textBlock id="i-a83b9fe0ef7ed50c">Det är också väsentligt att en student skall kunna läsa kurser vid annan högskola i Sverige eller utomlands och läsa sin fördjupningsdel i t.ex. idrott vid Idrottshögskolan. Också i det fallet är det viktigt att kandidatexamen kan utfärdas vid</textBlock>
    <textBlock id="i-cfed868ab39f7398">Idrottshögskolan</textBlock>
  </contentBlock>
  <contentBlock page="0" id="i-24df95e071b10658">
    <textBlock id="i-7931429df4db7c9e">Hur avser statsrådet agera för att Idrottshögskolan skall få rätt att utfärda kandidatexamen?</textBlock>
  </contentBlock>
  <contentBlock page="0" id="i-e9f36958447de86b">
    <textBlock id="i-e50d40b6ce1689ec">1992/93:481 av Carl Fredrik Graf (m) till statsrådet</textBlock>
    <textBlock id="i-8e0b21e363bc3f82">Bo Lundgren om förhandsbesked från skattemyndigheterna:</textBlock>
  </contentBlock>
  <contentBlock page="0" id="i-6b8c49c48aa4e266">
    <textBlock id="i-387d9093947a5f6a">Frågan om rättssäkerheten i skattesystemet är ständigt aktuell. Ett viktigt inslag är att den skattskyldige skall kunna få veta hur ett visst beteende kommer att påverka vederbörandes skattesituation.</textBlock>
  </contentBlock>
  <contentBlock page="0" id="i-9441d130b9449024">
    <textBlock id="i-e9bcc0d6dab5d0cf">Ett aktuellt fall som nyligen tagits upp i tidningarna gäller musikern Per Gessle, som av RSV har bett att få veta hur hans planerade fastighet skulle behandlas ur skattesynpunkt. Fastigheten är ej uppförd, men enligt tidningarna finns det ritningar och modeller. För en utomstående är det svårt att förstå den ståndpunkt som RSV förefaller ha intagit, nämligen att huset först skall uppföras innan myndigheten kan ta ställning till sakfrågan.</textBlock>
  </contentBlock>
  <contentBlock page="0" id="i-3f89b4f9766516c5">
    <textBlock id="i-3ed3e95f87311b4a">Detta är ett enskilt fall, men det finns liknande där företagare måste ha möjlighet att kunna förutse de skattemässiga konsekvenserna av sitt handlande.</textBlock>
  </contentBlock>
  <contentBlock page="0" id="i-984e3d136902d856">
    <textBlock id="i-681a1b1d79987d51">Vilka åtgärder avser statsrådet vidta för att det skall vara möjligt att förutse de skattemässiga konsekvenserna av sitt handlande?</textBlock>
  </contentBlock>
  <contentBlock page="0" id="i-58019b4e1a820d73">
    <textBlock id="i-795a8aed80ac6865">1992/93:482 av Sten Andersson i Malmö (m) till kulturministern om reglerna för omnämnande av sponsorer till televisionsprogram:</textBlock>
  </contentBlock>
  <contentBlock page="0" id="i-471a4483a80a0229">
    <textBlock id="i-2d859072a09af85f">I det populära programmet Bingo-Lotto i TV 4</textBlock>
    <textBlock id="i-50badbde5443b558">(drygt tre miljoner sålda lotter per vecka) är det enligt gällande regler förbjudet att nämna de företag vilkas produkter utgör vinster i programmet. Däremot är det tillåtet att t.ex. i TV</textBlock>
    <textBlock id="i-c204866922f4cfe2">2 i bild och ljud tala om vilka företag som sponsrar dagens match i Sportextra.</textBlock>
  </contentBlock>
  <contentBlock page="0" id="i-2c2771a47c8d6f50">
    <textBlock id="i-589e8c9057bbdff5">Detta är inkonsekvent, och det är begripligt att medborgarna har svårt att inse logiken i gällande lagstiftning.</textBlock>
  </contentBlock>
  <contentBlock page="0" id="i-f3bc74a88850cd1d">
    <textBlock id="i-798de152d7960a20">Är statsrådet beredd att föreslå sådana förändringar av lagstiftningen att reglerna för reklam/sponsring blir begripliga för medborgarna?</textBlock>
  </contentBlock>
  <contentBlock page="0" id="i-7ba986a683f95ee8">
    <textBlock id="i-080b4f8080096da1">den 23 mars</textBlock>
  </contentBlock>
  <contentBlock page="0" id="i-1d128d80c9c77abc">
    <textBlock id="i-1f9125efbe9d834b">1992/93:483 av Ingbritt Irhammar (c) till justitieministern om ersättning till intagna på anstalt:</textBlock>
  </contentBlock>
  <contentBlock page="0" id="i-37cc1d819647c4e7">
    <textBlock id="i-5a86d2a5dd76c3cd">Brottsligheten i Ryssland och Estland ökar oroväckande. Antalet mord per invånare i dessa länder är högst i världen. Trenden är också att våldsbrotten ökar explosionsartat. Det finns en risk att denna kriminalitet kan spridas till vårt land.</textBlock>
    <textBlock id="i-35abc3bcc91893e8">Även om antalet dömda ryska medborgare i vårt land har ökat sedan 1990 har vi inte hittills i Sverige i någon större omfattning märkt av denna brottslighet, även om det bedöms som en viss risk att denna brottslighet skall öka ytterligare.</textBlock>
    <textBlock id="i-5e0011ae789a8d1c">Estlands försvarsminister, Hain Rebas, påstås enligt massmedia ha uttryckt att man i Estland skrattar åt svensk lagstiftning. Skälet är att det i dag är möjligt för utländska medborgare att genom ett fängelsestraff i Sverige kunna bli ''förmögen'' på de ersättningar som kan fås. Det är viktigt att motverka, att någon utländsk medborgare skulle vilja söka sig till Sverige i det syftet. Även om det inte kan beläggas att presumtiva brottslingar söker sig till Sverige endast av denna anledning kan varje enskilt fall i sig verka direkt stötande. Därmed finns också en risk att det allmänna rättsmedvetandet urholkas. Ett sätt kunde vara, att för dem som inte har skatteplikt i vårt land, göra avdrag på ersättningen för utgifter de åsamkar staten.</textBlock>
  </contentBlock>
  <contentBlock page="0" id="i-ea25b2d6c966aa13">
    <textBlock id="i-93e66462b7f598ea">Mot denna bakgrund vill jag fråga justititeministern:</textBlock>
  </contentBlock>
  <contentBlock page="0" id="i-09e9ab13a42a7242">
    <textBlock id="i-ea43e18bf7df8686">Ämnar regeringen vidtaga några åtgärder för att ändra nuvarande ersättningsregler i anstalt för att förhindra att locka till oss brottslighet från andra länder?</textBlock>
  </contentBlock>
  <contentBlock page="0" id="i-094fdca89019e91d">
    <textBlock id="i-6ab37ca87a218b15">23 §  Kammaren åtskildes kl. 18.00.</textBlock>
  </contentBlock>
  <contentBlock page="0" id="i-8fb487b39d735b5e">
    <textBlock id="i-a4c7c49e1b2dc3b7">Förhandlingarna leddes</textBlock>
  </contentBlock>
  <contentBlock page="0" id="i-19311f9359a7a864">
    <textBlock id="i-044d790c89ed9dc9">av talmannen från sammanträdets början t.o.m. 5 §</textBlock>
    <textBlock id="i-86d505f4bd623365">anf. 28 (delvis),</textBlock>
  </contentBlock>
  <contentBlock page="0" id="i-7d5a36d0767ae3a8">
    <textBlock id="i-7d82c2ebe7d5139e">av förste vice talmannen därefter t.o.m. 9 § anf. 66</textBlock>
    <textBlock id="i-e36418be99a068b7">(delvis),</textBlock>
  </contentBlock>
  <contentBlock page="0" id="i-e9fb326cd9027df1">
    <textBlock id="i-23228cfee301ce54">av andre vice talmannen därefter t.o.m. 10 § anf. 95</textBlock>
    <textBlock id="i-ce842cb5ea2087dd">(delvis),</textBlock>
  </contentBlock>
  <contentBlock page="0" id="i-6ba2ff9f308177e6">
    <textBlock id="i-51f0a93303b5aa9f">av förste vice talmannen därefter t.o.m. 16 §</textBlock>
    <textBlock id="i-ad262297d0181a1d">anf. 123 (delvis) samt</textBlock>
  </contentBlock>
  <contentBlock page="0" id="i-1761a8c1d290a28b">
    <textBlock id="i-465c9eced3d7527e">av tredje vice talmannen därefter till sammanträdets slut.</textBlock>
  </contentBlock>
</protocol>
