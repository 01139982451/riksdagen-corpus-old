<protocol id="prot-200203--53">
  <contentBlock page="0" id="i-26180b04862f59a6">
    <textBlock id="i-0a48152aeffce7b3">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-a143e677a8531ce5">
    <textBlock id="i-ab380018eddd55ec">---------------------------------------------------</textBlock>
  </contentBlock>
  <contentBlock page="0" id="i-9f4b610cd1e156e8">
    <textBlock id="i-dbc6e3eadd7f444d">1 §  Justering av protokoll</textBlock>
  </contentBlock>
  <contentBlock page="0" id="i-e78abb377e9c6b7d">
    <textBlock id="i-a6bc8371f7746586">Justerades protokollet för den 31 januari.</textBlock>
    <textBlock id="i-3848bfa2bdfdfd30">2 §  Ny riksdagsledamot och ersättare för riksdagsledamöter</textBlock>
  </contentBlock>
  <contentBlock page="0" id="i-d46f098190f628fe">
    <textBlock id="i-b300c545eabed5e2">Upplästes och lades till handlingarna följande från</textBlock>
    <textBlock id="i-b586e90d9b6d8bc5">Valprövningsnämnden inkomna</textBlock>
  </contentBlock>
  <contentBlock page="0" id="i-c529d5c1127ed1fa">
    <textBlock id="i-bcb350029f7fef7f">Berättelse om granskning av bevis för riksdagsledamot och ersättare för riksdagsledamöter</textBlock>
    <textBlock id="i-73a1a4cb8037eb1e">Till Valprövningsnämnden har från Valmyndigheten inkommit bevis om att Rolf Olsson (v), Göteborg, utsetts till ny ledamot av riksdagen fr.o.m. den</textBlock>
    <textBlock id="i-a6356d566b4afa7b">6 februari 2003 sedan Johan Lönnroth (v) avsagt sig uppdraget. Från Valmyndigheten har också inkommit nytt beslut angående utseende av ersättare.</textBlock>
    <textBlock id="i-1b2d3b89fa0eb870">Valprövningsnämnden har denna dag granskat beviset för den nya ledamoten och beslutet angående ersättare och därvid funnit att de blivit utfärdade i enlighet med 19 kap. 11 § vallagen.</textBlock>
    <textBlock id="i-d7e5f8124207e797">Stockholm den 5 februari 2003</textBlock>
    <textBlock id="i-2d8bdf6dd76508e1">Staffan Magnusson</textBlock>
    <textBlock id="i-6c23d0b2f9c616a3">/Kerstin Siverby</textBlock>
  </contentBlock>
  <contentBlock page="0" id="i-3127e2cb0127b510">
    <textBlock id="i-dd9f3fa5128bb0bf">3 §  Utökning av antalet suppleanter i skatteutskottet</textBlock>
  </contentBlock>
  <contentBlock page="0" id="i-eadb0087375923e0">
    <textBlock id="i-84d924a406645272">Valberedningen hade, enligt ett till kammaren inkommet protokollsutdrag, tillstyrkt att antalet suppleanter i skatteutskottet skulle utökas från 21 till 22.</textBlock>
  </contentBlock>
  <contentBlock page="0" id="i-472ed24ebecc0376">
    <textBlock id="i-10ad3681e9978a49">Kammaren medgav denna utökning.</textBlock>
  </contentBlock>
  <contentBlock page="0" id="i-0d2dac0708835221">
    <textBlock id="i-9a7684d918b91d7d">4 §  Val av extra suppleant i skatteutskottet</textBlock>
  </contentBlock>
  <contentBlock page="0" id="i-bfcde7025f52f13b">
    <textBlock id="i-62d1dc175104da89">Företogs val av extra suppleant i skatteutskottet.</textBlock>
  </contentBlock>
  <contentBlock page="0" id="i-453d1dd10aebda95">
    <textBlock id="i-5aa1c7b28abff578">Kammaren valde i enlighet med valberedningens förslag till</textBlock>
  </contentBlock>
  <contentBlock page="0" id="i-564452b93b8241f3">
    <textBlock id="i-7a5a966089651eb7">suppleant i skatteutskottet</textBlock>
    <textBlock id="i-dea4210b08f03f2f">Stefan Hagfeldt (m)</textBlock>
  </contentBlock>
  <contentBlock page="0" id="i-43fe38a0cd9b3487">
    <textBlock id="i-9cd1abea1da22db1">5 §  Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-b3c94def0463fa7e">
    <textBlock id="i-1d6b534a6a36e99e">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-4a5d3bd529898957">
    <textBlock id="i-c67069e190e500d0">Interpellation 2002/03:135</textBlock>
  </contentBlock>
  <contentBlock page="0" id="i-3adeb1cb4c4f2b18">
    <textBlock id="i-b6d2371b2c54f17c">Till riksdagen</textBlock>
    <textBlock id="i-f532e262bc7da3ed">Interpellation 2002/03:135 av Kenneth Johansson</textBlock>
    <textBlock id="i-cb9a32493cf7f573">(c) om stärkt föräldraskap</textBlock>
    <textBlock id="i-e53ad2b554fe0423">Interpellationen kommer att besvaras fredagen den 14 februari 2003.</textBlock>
    <textBlock id="i-55d81586b4fa164a">Skälet till dröjsmålet är sedan tidigare inplanerat möte med Nordiska rådet som har förlängts.</textBlock>
    <textBlock id="i-c1802cea93aca34b">Stockholm den 3 februari 2003</textBlock>
    <textBlock id="i-26277fde0943dea4">Socialdepartementet</textBlock>
    <textBlock id="i-08e36cc9b2d65ea7">Berit Andnor</textBlock>
    <textBlock id="i-bedff4925adb4442">Enligt uppdrag</textBlock>
    <textBlock id="i-c4220739bb7f7618">Erna Zelmin-Åberg</textBlock>
    <textBlock id="i-7005b169a416b62c">Expeditions- och rättschef</textBlock>
  </contentBlock>
  <contentBlock page="0" id="i-4f2a24d60383e1b5">
    <textBlock id="i-b65ef45268049ff1">Interpellation 2002/03:148</textBlock>
  </contentBlock>
  <contentBlock page="0" id="i-8f8414f1af958cff">
    <textBlock id="i-21d6b3a50d200839">Till riksdagen</textBlock>
    <textBlock id="i-e3d01baebc72d936">Interpellation 2002/03:148 av Lars Ångström</textBlock>
    <textBlock id="i-bedcac3c356a371d">(mp) om minröjning</textBlock>
    <textBlock id="i-ab776f99001ec853">Interpellationen kommer att besvaras fredagen den 7 mars 2003.</textBlock>
    <textBlock id="i-49975357cfaa3310">Skälet till dröjsmålet är utlandsresa och att vi inte kunnat finna en debattdag som passar både interpellanten och mig.</textBlock>
    <textBlock id="i-1c853d38f7ca5d32">Stockholm den 4 februari 2003</textBlock>
    <textBlock id="i-12a8a116ee0b012a">Utrikesdepartementet</textBlock>
    <textBlock id="i-d9512bd065fbd69b">Jan O Karlsson</textBlock>
  </contentBlock>
  <contentBlock page="0" id="i-70a51f5dc27e1768">
    <textBlock id="i-9864171f63693783">6 §  Svar på interpellation 2002/03:142 om</textBlock>
    <textBlock id="i-d8b3b38605265882">Gävle hamn</textBlock>
  </contentBlock>
  <contentBlock page="0" id="i-20d651bd17563100">
    <textBlock id="i-19b3c961f06bc43a">Anf.  1  Statsrådet ULRICA MESSING (s):</textBlock>
    <textBlock id="i-79894ec3b5612b31">Fru talman! Ragnwi Marcelind har frågat mig vilka åtgärder jag avser att vidta för att förbättra infrastrukturen i Gävleregionen och om jag är beredd att verka för en utbyggnad av inseglingsrännan till hamnen. Ragnwi Marcelind frågar också vad jag är beredd att göra för att stödja en positiv näringslivsutveckling i regionen.</textBlock>
    <textBlock id="i-06297a67043cb5c2">Ragnwi Marcelind har interpellerat mig om samma fråga tidigare. Och precis som då vill jag säga att när det gäller infrastrukturen i Gävleregionen är det min uppfattning att den är väl utbyggd för att motsvara transportkraven. Ett vägavsnitt som jag vet att det har varit diskussioner kring är den kommunala vägen till hamnen. För den vägen har länsstyrelsen möjlighet att inom ramen för den statliga infrastrukturplaneringen ge bidrag till ombyggnader av kommunala vägar och gator som syftar till att förbättra trafiksäkerheten och miljön.</textBlock>
    <textBlock id="i-1f8fe79f98dfbe74">När det gäller frågan om en utbyggnad av inseglingsrännan till hamnen är gällande praxis att Sjöfartsverket svarar för farlederna fram till hamnområdesgränsen. Inom hamnområdet är det hamnens ägares ansvar, det vill säga i detta fall Gävle kommun.</textBlock>
    <textBlock id="i-b04fc8dd04e0b9f8">Sjöfartsverket har ansvaret att tillse att farlederna håller tillfredsställande säkerhetsstandard.</textBlock>
    <textBlock id="i-47b88af4c6ee67d7">Diskussion om statlig finansiering uppkommer som regel vid större farledsinsatser då en hamn vill ta in större fartyg. Det kan inte utan vidare hävdas att staten genom Sjöfartsverket eller genom anslag ska finansiera sådana förbättringar av farlederna.</textBlock>
    <textBlock id="i-5de0e8a64c3d0417">Jag är medveten om att Gävle hamn är en av Sveriges största hamnar och att hamnen därför har stor betydelse för näringslivet i Gävleregionen. Samma önskemål om stora farledsinvesteringar som finns i</textBlock>
    <textBlock id="i-413bce39c873aae3">Gävle finns också från andra stora hamnar.</textBlock>
    <textBlock id="i-f832d95d5cd01b1b">För Gävle hamns del har en kontakt redan etablerats mellan hamnen och Sjöfartsverket och en arbetsgrupp har tillsatts för att genomföra de tekniska och samhällsekonomiska analyser som krävs för att kunna ta ställning till hamnens önskemål. Jag följer det arbetet löpande.</textBlock>
    <textBlock id="i-8fd3790d4229781b">När det gäller Ragnwi Marcelinds sista fråga, alltså vad jag är beredd att göra för att stödja en positiv näringslivsutveckling i regionen, finns redan i dag generellt sett goda förutsättningar för en långsiktig positiv utveckling av näringslivsstrukturen. Det sker bland annat med hjälp av de relativt stora statliga resurser som redan nu fördelas till regionen. En annan viktig bidragande faktor till en god utveckling av näringslivet är det engagemang och de idéer som finns inom kommunen från både politiker och företagare.</textBlock>
    <textBlock id="i-4e5123d627b445a3">Jag vill slutligen säga att förutom hamnen är också Ostkustbanan och E 4:an viktiga infrastrukturer för det lokala och regionala näringslivet. Som Ragnwi</textBlock>
    <textBlock id="i-b551e3a6408e1a14">Marcelind vet pågår nu utbyggnaden av E 4 samt byggande och planering av dubbelspår på sträckan</textBlock>
    <textBlock id="i-25a761dbe0f6ffb4">Gävle-Stockholm.</textBlock>
  </contentBlock>
  <contentBlock page="0" id="i-948f9310d70e38ed">
    <textBlock id="i-5bff46296988236e">Anf.  2  RAGNWI MARCELIND (kd):</textBlock>
    <textBlock id="i-acbea1572e9a5150">Fru talman! Tack så mycket, Ulrica Messing, för svaret. Jag skulle önska att vi kunde hålla den här interpellationsdebatten som ett konstruktivt samtal om vad som behöver göras i Gävle och Gävleregionen. Jag tror att både du och jag, Ulrica, har samma ambition, vilken är att få Gävleregionen att överleva och expandera. Skillnaden är att jag sitter i opposition och att Ulrica Messing sitter i regeringsställning med makt. Då blir mitt tillvägagångssätt av naturliga skäl att interpellera och försöka skapa en diskussion och debatt om de här frågorna. Frågan är då hur ministern använder sig av den här makten.</textBlock>
    <textBlock id="i-9dc1b18e75570c9b">Jag tycker att svaret generellt är ganska intetsägande och med genomgående samma intet lovande hållning som de svar som jag har fått tidigare, och jag förstår varför. Ministern kan inte lova någonting. Det är lite synd att Messing inte vågar sätta ned foten och vara mer tydlig.</textBlock>
    <textBlock id="i-5506fdc8177d503e">Jag tycker också att det är att ta i genom att säga att infrastrukturen i Gävle är väl utbyggd för att kunna motsvara alla transportkrav och att vi har en näringslivsutveckling i regionen som är så fantastiskt bra. Så tycker inte jag att det är. Jag tror att det är väldigt mycket som behöver göras för att vi ska kunna gå vidare.</textBlock>
    <textBlock id="i-30f622a167188ee5">Jag vill också påpeka att den här frågeställningen inte är riktigt densamma som den jag tog upp senast,</textBlock>
    <textBlock id="i-dc1bebefcde912fa">Ulrica Messing. När vi stod här i kammaren i oktober handlade det ju framför allt om näringslivsstrukturen.</textBlock>
    <textBlock id="i-b2aa7d8a25f36035">Den dagen hade Gävles socialdemokratiska ledning tecknat ett kontrakt med PMS och Cliffstone, som skulle investera i hamnen i Gävle. Nu vet vi ju hur det gick med den affären, och vi behöver inte dra upp det som senare visade sig bli ett stort fiasko.</textBlock>
    <textBlock id="i-c2c1856c97faf7f1">Men problemet och det som borde engagera alla oss på Gävleborgsbänken är att Gävle kommun nu är tillbaka på ruta ett när det gäller Gävle hamn, och det oroar mig. Då räcker det inte, som det står i svaret, att hamnen för en dialog med Sjöfartsverket, för vi vet ju, både Messing och jag, att pengarna som Sjöfartsverket har att hantera är marginella belopp som inte räcker. Och dessutom, precis som Ulrica Messing säger i svaret, är det en massa hamnar som vädjar om pengar för att få den del som Sjöfartsverket ska stå för ordnad. Jag tror att det helt enkelt måste avsättas mer resurser till de här frågorna.</textBlock>
    <textBlock id="i-d85f9a3c1dc244a9">När vi debatterade den här frågan senast talade sig</textBlock>
    <textBlock id="i-3f37955c6ceebefc">Ulrica Messing väldigt varm om vikten av att möta</textBlock>
    <textBlock id="i-d80f5336a861873c">Gävleregionens behov både på kort sikt och på lång sikt. Jag är oroad för konsekvenserna och kostnaderna som det i framtiden kommer att bli om vi inte ganska snabbt kan stimulera näringslivets utveckling i Gävle.</textBlock>
    <textBlock id="i-8c74db55667c3bd3">Då tycker jag att de här pengarna som Gävle hamn behöver egentligen är ett litet belopp som skulle kunna göra en stor insats. Investeringsstorleken är ca 200</textBlock>
    <textBlock id="i-322aa66d2092f1a9">miljoner bara för att kunna få hamninfrastrukturen säker. Vi vet att farleden in till Gävle måste rätas upp.</textBlock>
    <textBlock id="i-1d41cdc94bf3d2ba">Det är den breddningen och fördjupningen som Sjöfartsverket ska stå för.</textBlock>
    <textBlock id="i-8e7ea67b862c6aa6">Det som jag tycker är mest tragiskt är att vi ändå har haft Karlssonrapporten, som har tittat på de problem som Gävle kommun befinner sig i och på vilka nödvändiga åtgärder som behövs eftersom Gävleregionen är mycket utsatt jämfört med andra regioner.</textBlock>
    <textBlock id="i-02e95560b81bd5e6">Därför kvarstår min fråga: Är det verkligen orimligt att begära att statliga medel läggs till Gävle hamn för att vi ska kunna få i gång den här processen som vi alla är så innerligt måna om att den ska komma i gång?</textBlock>
  </contentBlock>
  <contentBlock page="0" id="i-212de5354c89824e">
    <textBlock id="i-f689c8e418519bb5">Anf.  3  Statsrådet ULRICA MESSING (s):</textBlock>
    <textBlock id="i-91e457f17d9eebe2">Fru talman! Jag är helt övertygad om att såväl</textBlock>
    <textBlock id="i-50c8b90cb7aff2c8">Ragnwi Marcelind och Patrik Norinder som jag är måna om att utvecklingen i Gävle och i Gävleborgs län ska vara offensiv och att den ska vara positiv. Jag tror att vi tre kan se både styrkor och svagheter som finns i vårt län i dag. Det är ingen tvekan om att</textBlock>
    <textBlock id="i-a27d6500e93108f8">Gävle, som länets största kommun, är en viktig motor för den övriga regionala utvecklingen.</textBlock>
    <textBlock id="i-ff62f57c90beef7d">Jag tycker att det är oerhört positivt med de insatser som vi har gjort som på olika sätt har kortat avstånden inom vårt län och gjort det möjligt för människor att ha ett större pendlingsavstånd i länet för att arbeta eller för att studera. Jag är övertygad om att det som nu sker på E 4:an och på Ostkustbanan är oerhört viktigt för att också binda vårt län närmare den Mälardalsregion som växer så att det nästan knakar.</textBlock>
    <textBlock id="i-d92a6efdc309c280">Jag är övertygad om att de insatser som vi har gjort på lång sikt, när det till exempel handlar om infrastrukturinvesteringarna eller högskolan eller om det riskkapital som vi tillför är det som avgör hur utvecklingen blir i ett längre perspektiv. Jag tror att det är de långsiktiga insatserna som är de allra viktigaste.</textBlock>
    <textBlock id="i-bc94426fe34bd48f">Men det betyder ju inte att man inte också måste göra saker på kort sikt för att man är otålig och orolig här och nu. Arbetsmarknadspolitiken är kanske det allra viktigaste kortsiktiga verktyget för att hjälpa enskilda personer och för att möta stora varsel som kan komma.</textBlock>
    <textBlock id="i-c24b3c6c0731fc5d">Den prognos som Länsarbetsnämnden i Gävleborg nu har lagt fram för det här året är ljusare än vad som gällde det bokslut man gjorde för 2002. Man pekar på en rad möjligheter som man ser, där det finns en framtida tro och förhoppning om att det ska ske en tillväxt. Jag lovar att göra vad jag kan med både regelverk och pengar för att stödja den utvecklingen.</textBlock>
    <textBlock id="i-55e9b7bf35f7d975">Vi lägger mycket pengar på infrastrukturen i</textBlock>
    <textBlock id="i-eb52195dcb7ad85e">Gävleborgs län. I fråga om den station som nu byggs om i Gävle till exempel, som kostar 100 miljoner kronor, betalar staten drygt hälften av den infrastrukturinvesteringen.</textBlock>
    <textBlock id="i-bc83d7b29c12a601">Sedan är det en balansgång. Jag har valt, i rollen som ansvarig för regional tillväxt, att ha en tilltro till att de bästa idéerna och framför allt det starkaste engagemanget finns lokalt hos företagare och hos politiker. Därför ger vi nu också mer pengar än någonsin till länsstyrelserna eller de kommunala samverkansorganen så att de lokalt och regionalt kan göra gemensamma prioriteringar och ha gemensamma ansatser för framtiden.</textBlock>
    <textBlock id="i-ea47b1065899c79a">Länsstyrelsen för Gävleborgs län har för i år fått drygt 91 miljoner kronor till att stödja, stimulera och förverkliga idéer och projekt. Man fick en liknande summa förra året. Jag är beredd att diskutera om det finns några problem kring den styrning som vi har på de pengarna eftersom Gävleborgs län är ett av de län som aldrig har använt alla de pengar man har fått utan dessutom har ett ganska stort anslagssparande. Det är klart att vi alla måste ställa oss frågan hur det kommer sig med tanke på den utveckling vi har i vårt län och den höga arbetslösheten. Är det brist på idéer eller är det brist på möjligheter i regelverket?</textBlock>
    <textBlock id="i-b3b6c99d0e18647c">Jag är beredd att titta på det, för jag är fortfarande övertygad om att det bästa engagemanget och den viktigaste motorn för utvecklingen borde finnas lokalt. Sedan kan vi hjälpa till att stödja med regelverk och med pengar.</textBlock>
    <textBlock id="i-b7838d41cd1b78e0">Jag kommer att följa den diskussion som Sjöfartsverket nu har med Gävle hamn. Vi har samma diskussioner med Södertälje hamn och med Stockholms hamn, och det finns också många andra hamnar som har liknande behov. Behoven är välmotiverade på var och en av de här platserna. Jag kommer själv att besöka Gävle hamn nu under våren för att få en egen bild av vad det är man vill göra och vilka möjligheter man ser med en sådan utbyggnad för att också öka trafiken till hamnen.</textBlock>
  </contentBlock>
  <contentBlock page="0" id="i-91c0f8d895aca3cd">
    <textBlock id="i-856ea1e6bb092f07">Anf.  4  RAGNWI MARCELIND (kd):</textBlock>
    <textBlock id="i-4abbe4664eaeefeb">Fru talman! Tack för det, Ulrica Messing! Gävle hör ju till de regioner som har väldigt omfattande omställningsproblem, precis som Ulrica Messing säger. Det är därför jag inte kan förstå det här. Vi hade ju den här utvärderingen, vi fick den här Karlssonrapporten som så tydligt pekade på att vi var i en särställning. Vi var det. Det står till och med att vi tillhör en sämre region än drabbade orter som Linköping och Kumla. Då menar jag att det ändå måste finnas anledning att ta den här frågan på större allvar, alltså just att möjliggöra hamnens utbyggnad.</textBlock>
    <textBlock id="i-a420ea80411bd511">Gävle kommun uppvaktade ju Messing. Nu säger</textBlock>
    <textBlock id="i-0a0b10f21a2d89fb">Ulrica Messing: Jag har valt att ha en tilltro till de lokala investerarna. Det är precis det de lokala investerarna vill. De vill vara med och investera. De vill ta sitt ansvar. Men en förutsättning för att få privata investerare att lägga sina pengar är att även staten tar det här ansvaret för infrastrukturen, alltså inseglingsrännan till hamnen.</textBlock>
    <textBlock id="i-8de544a5f274c8c9">Det är den diskussionen med Sjöfartsverket som jag känner mig så oroad över. Jag är oroad för att det bara ska bli en diskussion som inte leder till någonting konkret om inte Messing sätter ned foten på ett väldigt allvarligt sätt i den här frågan.</textBlock>
    <textBlock id="i-746d6526fe3b9718">Sedan tycker jag att det är intressant att Ulrica</textBlock>
    <textBlock id="i-fedd1638b7b5e06d">Messing tar upp frågan om att vi har förbättrat kommunikationerna så påtagligt under den sista tiden.</textBlock>
    <textBlock id="i-a3ec6c2649768974">Senast i dag hörde jag att motorvägen till Uppsala inte blir färdig förrän i oktober 2007! Det känns ju som en evighet till dess. Vi har utbyggnaden upp mot</textBlock>
    <textBlock id="i-375e9670758c727d">Hudiksvall, som också är förskjuten ett antal år. Det skapar ännu större besvikelse och också flyktanledningar för både företag och enskilda från just vår region - som är så utsatt. Vi har faktiskt en arbetslöshet som är bland de högsta i landet och så vidare.</textBlock>
    <textBlock id="i-ba4ccf72f08dd4b2">Ulrica Messing tar själv upp problemet med de här länsstyrelsepengarna som inte utnyttjas. Det är bara ytterligare ett tecken på att någonting inte stämmer i vår region, när vi vet att det behövs så mycket investeringar. Då är de här pengarna inte riktade till de saker som de egentligen behöver riktas till.</textBlock>
    <textBlock id="i-401b37eb7fb14def">Min vädjan till Ulrica Messing - i mitt förkylda tillstånd - är att vi måste göra något åt Gävle hamn och att vi måste ta diskussionen med Sjöfartsverket på största allvar. Då finns det en möjlighet att vi kan få de privata investerarna att också göra sitt för att vi ska kunna få möjligheter att utveckla Gävleregionen till något ännu bättre än i dag. Messing har också tagit upp detta i sitt svar, att det här inte bara handlar om Sverige. Det här handlar också om länder utanför vårt land som skulle kunna komma i fråga. Därför är det här så angeläget, inte minst för Gävles framtid och för vår egen framtid i vår hemstad.</textBlock>
  </contentBlock>
  <contentBlock page="0" id="i-ce941121a2ff6ac9">
    <textBlock id="i-8f5edfca6aa347cd">Anf.  5  PATRIK NORINDER (m):</textBlock>
    <textBlock id="i-39c203341b102cad">Fru talman! Jag tänkte hålla mig till problemen i</textBlock>
    <textBlock id="i-6730fcaa67b7dfec">Gävle hamn. Jag ser framför allt två stora problem.</textBlock>
    <textBlock id="i-169b1980d70433da">Det är investeringarna i containerkajen och det är inseglingsrännan. Som statsrådet vet är Gävle hamn inne i ett mycket expansivt skede just nu. Man gör stora investeringar för att tillgodose de krav som finns på import och export i Gävle. Gävle hamn har också klassats som riksintresse av Sjöfartsverket. Man betjänar kunder från Norrbottens inland ända ned till</textBlock>
    <textBlock id="i-a9c448aca0d5cc74">Örebro. Det är ett stort område som betjänas av Gävle hamn. Det är alltså inte bara företagen runt Gävle som är betjänta av den. Nu vill man bygga ut. Containertrafiken ökar. Det här gäller framför allt de mindre och medelstora företag som ska betjänas av Gävle hamn. De stora företagen har ju egna transportsystem.</textBlock>
    <textBlock id="i-e4d58e91263772c3">Statsrådet kände till att det finns länsmedel för utbyggnad av containerkajerna. Tidigare var det bara kajer för persontrafiken som man kunde få medel för, men nu har man även tillåtit att lastkajer kan få medel, statliga medel. Jag är också medveten om att konkurrensen om de här medlen är stor. Det finns naturligtvis andra mycket angelägna satsningar på vägar på järnvägar. Men vi får inte glömma att även sjöfarten behöver sin del för att klara en sammanhållen, väl fungerande infrastruktur.</textBlock>
    <textBlock id="i-c11562a6b03ece15">Jag skulle vilja höra statsrådets åsikt om en lösning som kanske kunde vara möjlig. Det är att göra som näringslivet har förhandlat sig fram till - att staten ger ett framtida löfte om att anslå medel till i det här fallet Gävle hamn. Då kan man använda det löftet för att ta lån i bank och göra de satsningar som är angelägna. Problemet är att nu få fram pengar snabbt så att man kan göra dessa satsningar. Det finns inte medel i Gävle. Gävle har nått lånetaket, och det finns inte mer pengar att ta ut. Då kan detta vara en möjlighet. Jag skulle vilja höra om statsrådet anser att detta är en framkomlig väg.</textBlock>
    <textBlock id="i-2ea86bba45b00731">Inseglingsrännan är nu mycket underdimensionerad. Där behövs verkligen en ordentlig upprustning.</textBlock>
    <textBlock id="i-746a1dc2c62d872a">Jag vet att den här frågan diskuteras inte bara mellan</textBlock>
    <textBlock id="i-9a365d749853c18f">Gävle hamn och Sjöfartsverket utan också med länsstyrelsen.</textBlock>
    <textBlock id="i-da5306f3066eaa38">Jag skulle vilja att statsrådet tänker på ansvarsfördelningen mellan staten och Gävle kommun. Det är en mycket lång inseglingsränna det rör sig om. Historiskt sett har Gävle tagit ansvar för den. Det är frågan om det är skäligt. Jag tycker att man har tagit ett ansvar som är långt mer än skäligt för en komun. Det statliga ansvaret skulle ha kunnat vara större. Som jag sade tidigare måste vi vara klara över att detta är ett riksintresse. Större delen av godset är inte Gävlebaserat utan kommer från avlägsna kunder.</textBlock>
    <textBlock id="i-332e9cd6c1910e97">Jag skulle vilja fråga om statsrådet är beredd att diskutera gränsdragningen mellan det statliga och det kommunala ansvaret. Det är ju viktigt att rätt ansvar faller på rätt part. Jag tror att det finns öppningar för att hitta lösningar här. Är statsrådet villig att föra en sådan diskussion?</textBlock>
  </contentBlock>
  <contentBlock page="0" id="i-43ed87e541d250ed">
    <textBlock id="i-3ce7b200e6398edd">Anf.  6  Statsrådet ULRICA MESSING (s):</textBlock>
    <textBlock id="i-36ddfb5ed88ff3a7">Fru talman! Fördelningen av ansvaret slogs fast av riksdagen så sent som 1998 i den stora proposition som behandlades då. Det framgår väldigt klart att det är staten som har ansvaret fram till hamnområdesgränsen. Kommunen har sedan ansvaret innanför gränsen. Sedan kan man självklart alltid diskutera var den exakta linjen för detta går. Man kan göra en överenskommelse om att staten gör det ena om kommunen, ett kommunalt näringslivsbolag eller någon annan aktör gör det andra. Vi är självklart bredda att föra den typen av diskussion både med Gävle hamn och med de andra hamnar som vi nu har arbetsgrupper med och som har starka önskemål om att få göra investeringar.</textBlock>
    <textBlock id="i-01b2688cde124ede">Jag är övertygad om att de önskemål som både</textBlock>
    <textBlock id="i-5f5c5af90c74a83c">Gävle hamn och de andra hamnarna har är väl motiverade. Vi ser en positiv utveckling när det gäller mängden gods på sjön. Med det läge som Gävle hamn har vid ostkusten finns det stora möjligheter att både använda gods från norra delen av Sverige och att självklart knyta sådana gamla, traditionella förbindelser över Östersjön som vi tidigare har haft. Jag är beredd att föra en diskussion om var den exakta gränsen för ansvarsområdet ska gå.</textBlock>
    <textBlock id="i-ea4f87f9ad16ce0b">Det är flera år sedan jag var i Gävle hamn senast.</textBlock>
    <textBlock id="i-048bbbdfc859ab32">Därför är jag mån om att komma dit nu under våren och skaffa mig en aktuell bild över den verksamhet som har ägt rum där under den senaste tiden. Inför det besöket ska jag få en genomgång av Sjöfartsverket och höra deras synpunkter på den arbetsgrupp som nu är tillsatt - vilka frågor och möjligheter man ser.</textBlock>
    <textBlock id="i-cf8e1f03549abf6d">Innan dess är jag inte beredd att vare sig lova något eller stänga dörren för några framtida statliga löften.</textBlock>
    <textBlock id="i-f5880db306ef5adb">Låt mig få ha frågan öppen tills jag har fått en ordentlig genomgång av Sjöfartsverket och tills jag har fått en egen bild av den verksamhet som Gävle hamn planerar för.</textBlock>
  </contentBlock>
  <contentBlock page="0" id="i-fd6bb65c41c6a702">
    <textBlock id="i-5f6a58f98aa31c5a">Anf.  7  RAGNWI MARCELIND (kd):</textBlock>
    <textBlock id="i-61ae29e178c0b00a">Fru talman! Vi får tacka ministern för det löftet.</textBlock>
    <textBlock id="i-77fcc12be57465f5">Det är i alla fall inte en slutgiltigt stängd dörr, utan det inger förväntningar på att det kan föras en diskussion när ministern besöker hamnen. Det tror jag är angeläget.</textBlock>
    <textBlock id="i-6f8040c215a3f9e6">När Ulrica Messing säger att hon ska göra allt hon kan och lovar att följa frågan får vi tryggt försöka nöja oss med det. Jag tror att det är väldigt många som följer den här debatten. Det finns ett stort intresse och en oro, både hos makthavare - i Ulrica Messings eget parti och i övriga partier - och hos kommuninnevånare. Man undrar vad som ska hända i den här frågan.</textBlock>
    <textBlock id="i-5d96ac178d488757">Lite ironiskt skulle jag kunna säga att om det blir ett lika snabbt eller lika segt fotarbete som det har varit när det gäller den övriga infrastrukturen är jag rädd att vi måste vänta i 40 år. Då tror jag att vi har förlorat Gävles framtidschans. Detta är en fråga som måste upp på dagordningen omgående. Gävle hamn har en stor betydelse både för näringslivet och för arbetsmarknaden i hela Gävleregionen, men jag tror att nyttan av hamnen är mycket vidare än så. Det är därför jag har ställt den här interpellationen och velat lyfta fram frågan på nytt igen.</textBlock>
    <textBlock id="i-54125055c0350813">Jag är tacksam för det svar och för den information som Ulrica Messing har lämnat - så långt hon har kunnat göra det. Jag förstår situationen också.</textBlock>
    <textBlock id="i-7619651369b670b5">Jag följer gärna med på besöket till hamnen, och det gör säkert Patrik Norinder också, för att vara med och vara påtryckare och fungera som extra öron i den här frågan, som för oss känns viktig.</textBlock>
  </contentBlock>
  <contentBlock page="0" id="i-33bd365efdc8224c">
    <textBlock id="i-baeda8ee0ffb12c2">Anf.  8  PATRIK NORINDER (m):</textBlock>
    <textBlock id="i-5070afe140c282b0">Fru talman! Tack så mycket, statsrådet, för ett mycket bra svar. Jag är mycket nöjd med det. Jag vet att statsrådet inte kan sträcka sig längre än så här. Jag ser fram emot de diskussioner om det statliga och kommunala ansvaret som sedan kan föras. Jag kommer att följa detta med stor intresse.</textBlock>
    <textBlock id="i-c37948a3c5b3d4c5">Det var några år sedan jag var i Gävle hamn. Jag behöver också friska upp mina intryck därifrån.</textBlock>
    <textBlock id="i-48ce170a3ae14de7">Frågan om containerkajen måste vi också finna en lösning på. Tyvärr har Gävle hamn fastnat i problemet att inte kunna låna upp pengar. Det rör sig om rätt stora summor. Den del som staten skulle kunna vara med och finansiera är omkring 150 miljoner av de 260 miljoner som det Jag hoppas att statsrådet är villig att föra även den diskussionen. Det skulle underlätta.</textBlock>
    <textBlock id="i-4f3116f383065275">Ta en diskussion med hamnen och se vad som kan göras, så skulle jag vara mycket nöjd även där. Vi kan kanske alla gå mycket nöjda från den här debatten. Vi kanske träffas i hamnområdet också. Tack så mycket, statsrådet!</textBlock>
  </contentBlock>
  <contentBlock page="0" id="i-f6101bafb7b21b77">
    <textBlock id="i-d295d05fe7bf0f1d">Överläggningen var härmed avslutad.</textBlock>
  </contentBlock>
  <contentBlock page="0" id="i-1f7e9dbc74c836b3">
    <textBlock id="i-9e629b691db54f0b">7 §  Svar på interpellation 2002/03:143 om förbud mot oljefartyg</textBlock>
  </contentBlock>
  <contentBlock page="0" id="i-db5c34eb65716351">
    <textBlock id="i-392dd8e9e3fd76b5">Anf.  9  Statsrådet ULRICA MESSING (s):</textBlock>
    <textBlock id="i-645b15583d8c2bb6">Fru talman! Per Westerberg har frågat om jag avser att verka för att Sverige på samma sätt som Portugal, Frankrike och Spanien inför strikta ensidiga regler mot oljetankfartyg som är äldre än 15 år om de befinner sig inom 200 sjömil från den svenska kusten.</textBlock>
    <textBlock id="i-255933312b6a0bf2">Låt mig först säga hur allvarligt jag och övriga regeringen ser på den bristande säkerhet som alltför ofta råder vid transporter av miljöfarligt gods på våra hav. Fartyget Prestiges förlisning utanför Spaniens kust har på ett tydligt sätt visat vilka värden som står på spel om vi inte kommer tillrätta med de problem som finns. Därför konstaterar jag med glädje att den senaste tragedin också fört med sig att Sverige -</textBlock>
    <textBlock id="i-4dafd7f926611fd1">tillsammans med andra sedan tidigare pådrivande länder - nu får med sig hela EU i arbetet med att öka ansträngningarna på området.</textBlock>
    <textBlock id="i-59ecfb3124b55e07">Jag vill fortsätta med att beröra de slutsatser som</textBlock>
    <textBlock id="i-5d96ef6a41e87949">EU:s transportministrar enades om den 6 december</textBlock>
    <textBlock id="i-feda480c50752e3f">2002. Det är visserligen riktigt att tre EU-stater valt att vidta ensidiga åtgärder. Transportrådet har också godkänt att enskilda medlemsstater ska kunna kontrollera och, möjligen, på ett icke-diskriminerande sätt begränsa sjötrafik med skadligt och farligt gods inom 200 sjömil från kustlinjen.</textBlock>
    <textBlock id="i-3cceea5d76a07fba">Förutsättningen för dessa åtgärder är att de måste ske i överensstämmelse med internationell havsrätt.</textBlock>
    <textBlock id="i-777ddf781aa85003">Havsrättskonventionen UNCLOS ställer upp en balans mellan staters skyldigheter och rättigheter. Ett komplicerat regelsystem för flaggstats-, kuststats- och hamnstatsjurisdiktion har utformats i konventionen -</textBlock>
    <textBlock id="i-bb8d7f3d20bbd098">bland annat genom reglerna för främmande fartygs rätt till oskadlig genomfart i en stats territorialhav och kuststatens jurisdiktion i den ekonomiska zonen och även rätten till fri sjöfart på internationellt vatten; det vill säga det fria havet och ekonomiska zoner.</textBlock>
    <textBlock id="i-7b6c6b410a3b91c8">Grundförutsättningen i EU:s arbete är att den balans som finns i havsrättskonventionen inte får rubbas. Det är sedan upp till respektive medlemsstat att bedöma vilka åtgärder som ryms inom gällande havsrätt. Regeringen anser att nästa steg för EU:s del blir att noga granska vilka överenskommelser de ensidiga åtgärderna kan leda till och om dessa åtgärder är förenliga med internationell havsrätt.</textBlock>
    <textBlock id="i-0eeea0dc610bf4a1">Olyckorna med oljetankfartygen Erika och Prestige och de ökande oljetransporterna på Östersjön visar hur angeläget det är att fortsätta driva på arbetet med att stärka sjösäkerheten och förhindra förorening. Mycket arbete pågår redan inom såväl EU och</textBlock>
    <textBlock id="i-cfe98571761e1508">Helcom som Internationella sjöfartsorganisationen,</textBlock>
    <textBlock id="i-756f0d6a10fa8f5f">IMO. Det finns med andra ord en rad handlingsmöjligheter för att få bort undermåliga tankfartyg.</textBlock>
    <textBlock id="i-e692db411d4ce96c">Som svar på Per Westerbergs interpellation vill jag därför säga att regeringen inte avser införa några ensidiga regler som skulle vara i strid med internationell havsrätt. Jag menar också att EU gemensamt bör analysera konsekvenserna av de åtgärder som vissa enskilda medlemsstater väljer att vidta. Regeringen kommer även i fortsättningen att verka såväl nationellt som internationellt för ökad sjösäkerhet och för att förhindra förorening. Åtgärder för att skydda vårt känsliga innanhav, Östersjön, har högsta prioritet i regeringens arbete.</textBlock>
  </contentBlock>
  <contentBlock page="0" id="i-2df4369e142a2a97">
    <textBlock id="i-de352034b35f5ecc">Anf.  10  Förste vice talman PER WESTER-</textBlock>
    <textBlock id="i-580cf4fe0983995c">BERG (m):</textBlock>
    <textBlock id="i-a0aac99a0e471f1e">Fru talman! Först ska jag be att få tacka statsrådet för svaret på mina frågor. Låt mig säga att jag inte är särskilt nöjd med svaren, och det tror jag inte att statsrådet hade väntat sig heller.</textBlock>
    <textBlock id="i-e34361a3487144ff">Den framförhållning som Frankrike, Spanien och</textBlock>
    <textBlock id="i-f54916faf548a481">Portugal har innebär att man testar IMO, man testar vad som är förenligt med rätten där för att kunna skydda sina kuster på bästa möjliga sätt.</textBlock>
    <textBlock id="i-be5f94b5a52e733b">Vad som nu har skett i Östersjön är att den nya mycket stora ryska oljeterminalen i Primorsk är färdig och i full drift. Det är fråga om en mångdubbling av tjockolja som ska gå genom Östersjön till raffinaderier i Västeuropa och andra ställen i världen, men primärt i Västeuropa.</textBlock>
    <textBlock id="i-85f2aba15d142472">Prestige hade varit i Östersjön 14 dagar innan den förliste utanför den spanska kusten. Den fördärvade över 50 mil av den spanska kusten med mycket stora ekonomiska och miljömässiga konsekvenser, detta trots att den förliste ganska långt ut från kusten. Den behöll dessutom en stor del av sin last i skrovet i och med att den sjönk på ett utomordentligt stort vattendjup jämfört med vad som finns i Östersjön. Hade olyckan skett i Östersjön kan man med fog misstänka att större delen av Östersjöns kuster hade blivit allvarligt oljeskadade. Och vi vet ju att det har förekommit tillbud och incidenter i Östersjön med fartyg som liknar Prestige under den korta tid som terminalen i Primorsk har varit i gång.</textBlock>
    <textBlock id="i-e280def786cee9b1">Jag kan inte se annat än att vi med mycket stor kraft måste pröva alla tillgängliga medel att skärpa kraven på fartygen som går genom Östersjön.</textBlock>
    <textBlock id="i-2c46341a2fbe6877">Jag noterar det mycket stora allvar som de franska, spanska och portugisiska regeringarna har tagit detta på för att verkligen testa vad som går och är förenligt med IMO genom att sätta denna gräns på</textBlock>
    <textBlock id="i-f195a4c8c3f5c0b1">200 sjömil. Jag efterlyser större aktivitet från den svenska regeringen.</textBlock>
    <textBlock id="i-a909b2e271888509">Så sent som i december gjorde ett enhälligt miljöoch jordbruksutskottet ett tillkännagivande till regeringen. Utskottet var enhälligt såtillvida att man ska avvakta Helcoms möte i mars. Men sedan måste man gå vidare då sannolikheten för att nå enhällighet när det gäller att göra Östersjön till ett särskilt skyddat hav tyvärr inte är särskilt stor.</textBlock>
    <textBlock id="i-f375cde5703e979f">Genom att sätta tryck och pröva gränserna är det sätt på vilket man kan driva dessa frågorna för att komma framåt.</textBlock>
    <textBlock id="i-333261fc10eb8337">Jag noterar nu också att den finske regeringen och presidenten, både statsrådets partivän, president och premiärminister, har varit ute när det gäller islossningen där man har samma problem. Även min egen partivän, kommunikationsminister Kimmo Sasi i</textBlock>
    <textBlock id="i-0d23bac68484cfa1">Finland, har varit ute när det gäller att just den ryska isklassningen är undermålig och kan leda till exakt samma katastrof.</textBlock>
    <textBlock id="i-e8d25c3b8ee17adf">Jag vill därför ställa följande frågor:</textBlock>
    <textBlock id="i-9b48eaf699bf60c9">Vilken tidtabell har statsrådet? Är det intressant också för statsrådet att agera när det gäller isklassningen som de finska kollegerna är mycket upprörda över? Vad kommer statsrådet tillsammans med kollegerna i regeringen att ta för initiativ med anledning av miljö- och jordbruksutskottets enhälliga tillkännagivande till regeringen? Ämnar man agera med kraft när det gäller denna typ av båtars anlöpning till svenska hamnar? Det har ju varit aktuellt i dessa fall.</textBlock>
  </contentBlock>
  <contentBlock page="0" id="i-c439be8cebb39050">
    <textBlock id="i-6793c2dd27253e6e">Anf.  11  Statsrådet ULRICA MESSING (s):</textBlock>
    <textBlock id="i-27585f21453bad49">Fru talman! Jag vill börja med det som Per Westerberg tar upp om sin finske kollega Kimmo Sasis reaktioner på det fartyg som nu finns i Östersjön. Det är ett väldigt bra exempel på att vi i detta sammanhang har gjort exakt samma sak. Vi har kontakter med Finland. Vi är lika angelägna som kommunikationsministern i Finland och den finska regeringen om att det nu gäller att gå från ord till handling. Det räcker inte att med fina ord vara överens om internationella åtaganden, utan nu måste varje stat också upp till bevis och se till att deras fartyg lever efter de internationella överenskommelser som finns. Det är oerhört viktigt. Här kommer vi att agera tillsammans med Finland, och vi är också angelägna om att få med oss de andra baltiska länderna i det arbetet. Men jag tar gärna ett ansvar för att tillsammans med den finska ministern vara motor i dessa diskussioner och i dessa aktiviteter.</textBlock>
    <textBlock id="i-2896f09623304542">Över huvud taget vill jag vara väldigt tydlig med att säga att alla stater som accepterar att fartyg går under deras flagg måste ta ett ansvar för att dessa fartyg också lever upp till de regler som varje stat har skrivit under. Så är inte fallet i dag. Låt oss vara tydliga mot alla nationer och säga att vi har mer att göra när det gäller att leva upp till dessa regler i ett första skede.</textBlock>
    <textBlock id="i-453c13b5aacd0e18">I dag diskuterar vi också två EG-direktiv som på olika sätt kommer att skärpa kraven. Det första direktivet gäller en skärpning av kraven på hamnstatskontroller och klassificeringssällskap, vilket är en viktig del i arbetet för att hindra att de katastrofer som vi har sett under den senaste tiden inte ska uppstå igenom.</textBlock>
    <textBlock id="i-de0e8ad64cac6bf5">Det andra direktivet handlar om riskfartyg i europeiska farvatten. Det är en viktig fråga som engagerar många som arbetar ombord på dessa fartyg. Men det är också en viktig fråga för oss andra eftersom den så tydligt trycker på behovet av utbildning och kompetens bland personalen.</textBlock>
    <textBlock id="i-0cad760dd72d2b0a">Vi kommer att driva på den linje som kommissionen nu föreslår om att vi ska gå fram tidigare än det som ministrarna beslutat om tidigare i fråga om att ställa krav på utfasning av fartyg med enkelskrov. Jag stöder kommissionens arbete och skyndar gärna på den processen. Men det räcker inte med dubbelskrov eller ens trippelskrov om inte de som arbetar ombord på fartygen också har utbildning och kompetens när det gäller det gods som man ska frakta och de frågor som rör ett fartyg. Det är en lika viktig fråga.</textBlock>
    <textBlock id="i-551efb72633b61cf">Sedan kommer vi fram till Helcoms möte tillsammans med de andra Östersjöstaterna att fortsätta verka för att få en gemensam ansökan till IMO om att klassificera Östersjön som ett särskilt känsligt havsområde. Lyckas vi inte få en enighet om det är jag beredd att gå fram för egen del från Sveriges sida.</textBlock>
  </contentBlock>
  <contentBlock page="0" id="i-b719f339c5d104f7">
    <textBlock id="i-b9221ee518232ba3">Anf.  12  Förste vice talman PER WESTER-</textBlock>
    <textBlock id="i-015c7a41ea647c0f">BERG (m):</textBlock>
    <textBlock id="i-02992d929b455a09">Fru talman! Först tackar jag för statsrådets förtydliganden. Jag noterar engagemanget från statsrådet.</textBlock>
    <textBlock id="i-2ad3fff63a081c5b">Men jag noterar även engagemanget från den finske presidenten och premiärministern, även om bemötandet från rysk sida inte har varit särskilt trevligt. Jag tycker att ju fler som gör detta sätter ökat tryck på den part som då mångdubblar transporterna med just tjockolja genom Östersjön. Det är ju tjockoljan som är så farlig för miljön i och med att den kletar ned stränderna, förstör djurlivet och förstör havsområden och mycket annat.</textBlock>
    <textBlock id="i-15cf8fc8ea2bb8b1">Jag vill ställa några kompletterande frågor. Jag är väl medveten om att vi inte vet om de franska, spanska och portugisiska regeringarnas utspel om att ensidigt förbjuda tankfartyg som är över 15 år eller utan dubbelskrov att gå närmare än 200 sjömil från deras kuster är förenligt med IMO:s regler. Men är statsrådet beredd att stödja deras initiativ? Det är ett sätt att sätta större press för att försöka nå fram i detta sammanhang. Det är ett sätt att testa hur långt man kan gå för att komma till rätta med ett mycket allvarligt problem.</textBlock>
    <textBlock id="i-5d4ee908c4c1a419">Det här med EG-direktiv, hamnstatskontroller och klassningssällskap är bra men jag tror att vi bägge är väl medvetna om att man egentligen i praktiken bara kan göra lite vid hamnstatskontrollerna. Det är förenat med livsfara att inspektera lastrum på fartyg med enkelskrov med mera. Det behövs mycket större saker. Möjligen kan klassningssällskapen komma åt detta. Det handlar alltså om en bidragande faktor, inte om avgörande faktor.</textBlock>
    <textBlock id="i-029684b64fb3fbd6">Tyvärr handlar det väldigt mycket om fartygens ålder och om besättningens utbildning - det håller jag gärna med om. Det handlar också om dubbelskrov.</textBlock>
    <textBlock id="i-e0b878e89ffe1caa">Sedan gäller det att försöka få bort de sämsta och</textBlock>
    <textBlock id="i-7019a24b75062f67">"grisigaste" båtarna från de känsligaste vattnen.</textBlock>
    <textBlock id="i-7d4809f50e3bf416">De båtar som nu nämnts - med dålig isklass eller som är gamla och vanskötta - går med laster på</textBlock>
    <textBlock id="i-cc18412c3ea5d03c">100 000 ton tjockolja, medan vi har en upptagningskapacitet på 5 000 ton. Vi har alltså inte en chans vid en större incident eller katastrof i Östersjön av den typ som skedde när det gäller Prestige. Därför driver jag - jag har gjort det tidigare i miljö- och jordbruksutskottet och gör det även här - att vi måste vara aggressiva för att komma fram.</textBlock>
    <textBlock id="i-341f7eaa31d2aa83">Jag vill därför också fråga statsrådet om det tidigare uttalandet här är ett löfte om att vi, om man inte kommer överens i mars eller senast i juni, kommer att få se ett ensidigt svenskt agerande - om möjligt tillsammans med andra stater - för att skydda Östersjön.</textBlock>
    <textBlock id="i-45b254925751af93">Jag skulle också vilja ta upp en sista fråga här. Det gäller då hamnarna. Både EG och Sverige sitter i sammanhanget med en viss trumf på hand. Jag tänker på en del av den tjockolja som transporteras från</textBlock>
    <textBlock id="i-a2191b9e92454239">Primorsk. De senaste dagarna har en båt med tjockolja uppmärksammats. Nu har den angjort Brofjorden. Sedan tuffar den tillbaka och har i stället ett systerfartyg inne på Östersjön.</textBlock>
    <textBlock id="i-26a8d30ca83df327">Vi som mottagarland och mottagandehamn har tillsammans med exempelvis Rotterdam möjligheter att också sätta viss kraft bakom orden för att verkligen gå från ord till handling.</textBlock>
  </contentBlock>
  <contentBlock page="0" id="i-44e6b3ac55db213e">
    <textBlock id="i-d17db4133dd0421b">Anf.  13  Statsrådet ULRICA MESSING (s):</textBlock>
    <textBlock id="i-ca223abd2e8cdca5">Fru talman! Per Westerberg frågar om han kan ta det som ett löfte att jag, om vi inte får med oss de andra länderna runt Östersjön, är beredd att agera ensidigt från svensk sida. Svaret på den frågan är ja.</textBlock>
    <textBlock id="i-ddb203bf245ccfd8">Jag tycker att det är oerhört viktigt och angeläget att vi alla gör allt vi kan för att minska riskerna för stora katastrofer i fortsättningen. Jag tycker också att det är viktigt att vi är en "motor" för det gemensamma arbete som ändå kan vara en väg för att lyckas här.</textBlock>
    <textBlock id="i-018368621441e909">Till exempel ska vi i mars ha en träff i Göteborg med experter från Sverige, Finland, Estland och</textBlock>
    <textBlock id="i-c67458a2a5bf2cee">Ryssland för att diskutera isklassning. Inför det mötet har jag skrivit ett brev till min kollega i Ryssland för att trycka på allvaret i de överenskommelser som vi träffar. Det är oerhört angeläget att varje stat nu tar ett ansvar för sina fartyg.</textBlock>
    <textBlock id="i-631e016def545562">Kanske är det naturligt att de tre länder som drabbades allra hårdast av olyckan med Prestige också känner ett oerhört behov av att vara de första att testa de internationella överenskommelser som finns. Jag har förståelse för det. Men i dag har jag ingen annan ambition än att följa de andra tolv medlemsländerna som säger: Vi låter dem testa de gränsdragningsfrågor som finns. Men vi fortsätter att göra vad vi kan för att leva upp till de internationella åtaganden som vi har gjort och försöka att på olika sätt skynda på här.</textBlock>
  </contentBlock>
  <contentBlock page="0" id="i-5d5f539d3df1b37c">
    <textBlock id="i-9f52409da5bf7801">Anf.  14  Förste vice talman PER WESTER-</textBlock>
    <textBlock id="i-6f9d4241d6120de3">BERG (m):</textBlock>
    <textBlock id="i-5ee7529fe807ed37">Fru talman! Jag är glad över att statsrådet är beredd att ensidigt gå fram i fråga om Östersjön om man inte lyckas komma överens i juni. Jag tror att det är hög tid och mycket angeläget, med tanke på konsekvenserna av en katastrof av typen Prestige och framför allt med tanke på den kraftigt ökande oljetrafiken. Får vi en fem- eller tiodubbling av oljetrafiken i Östersjön är det hög tid att verkligen komma i gång.</textBlock>
    <textBlock id="i-d72f40c1941cf02c">Vi vet ju bägge att det kommer att ta tid - oavsett vad vi gör - att nå fram till en bättre tingens ordning.</textBlock>
    <textBlock id="i-4d2ab1f2c33bae99">När det gäller Frankrikes, Spaniens och Portugals regeringar och detta med att ensidigt förbjuda fartyg utan dubbelskrov eller fartyg äldre än 15 år att gå närmare än 200 mil från nämnda länders kuster är det nog min mening att det har varit positivt med ett stöd, just därför att man agerar åt rätt håll. Man testar reglerna och försöker ta bort - som en kollega sagt -</textBlock>
    <textBlock id="i-3e45f1a653ca8d51">grisbåtarna från de närmaste farvattnen. Dessutom skickas en mycket tydlig signal. Ju större stöd de får, desto större möjligheter har vi att nå fram och att få uppmärksamhet och möjligheter att komma fram med tydliga regler.</textBlock>
    <textBlock id="i-73236840d5b3d8d9">Jag är alltså glad över att statsrådet är beredd att i juni ensidigt ta initiativ om det inte lyckas att komma fram vad gäller Östersjön. Men jag beklagar bristen på stöd för Frankrike, Spanien och Portugal. Vidare efterlyser jag - som jag allra sist i föregående inlägg talade om - svar beträffande hamnkapaciteten. Vi själva tar i svenska hamnar emot ett antal "grisbåtar", precis som ett antal andra EU-länder. Vi har möjligheter att sätta så att säga ett visst mått av hårt mot hårt i en sådan här diskussion. Är statsrådet beredd att göra det?</textBlock>
  </contentBlock>
  <contentBlock page="0" id="i-a8d230971e213a19">
    <textBlock id="i-0562e9f13e49c4b5">Anf.  15  Statsrådet ULRICA MESSING (s):</textBlock>
    <textBlock id="i-52c41273097c857c">Fru talman! Genom det nya EG-direktiv som vi arbetar med får vi större möjligheter till hamnkontroller på olika sätt. Detta är en viktig del i det förebyggande arbetet.</textBlock>
    <textBlock id="i-bb09136d5415187a">En annan viktig fråga när det gäller just hamnarna är att ha gemensamma regler för nödhamnar. Där agerar vi lite olika som nationer. Både Per Westerberg och jag vet att Prestige inte släpptes in i lugnare vatten utan gick ut igen i stormigt vatten. Kombinationen stormigt vatten och en dålig båt blev katastrofal. Låt oss lära också av det och ha gemensamma regler för nödhamnar så att vi tar ett gemensamt ansvar för att undvika risker.</textBlock>
    <textBlock id="i-d6072fe908d1e722">En annan viktig fråga som vi också kan driva gemensamt är att ha ett automatiskt och gemensamt identifieringssystem så att vi vet var de farliga båtarna går - var de har varit och vart de är på väg - och på olika sätt kan ha en gemensam beredskap i det avseendet.</textBlock>
    <textBlock id="i-2f0068795448dbe5">I fråga om de direktiv som vi nu arbetar med är vi väldigt noga med att också säga att det också kan finnas annat farligt gods. Vi är överens om att oljetrafiken kommer att öka. Men vi måste också ställa hårda krav på annat farligt gods, till exempel kemikalier. Det har vi talat väldigt lite om, och vi har en dålig beredskap vid en stor katastrof när det gäller annat farligt gods.</textBlock>
  </contentBlock>
  <contentBlock page="0" id="i-05e088faa5878c04">
    <textBlock id="i-39219ea8274cf182">Överläggningen var härmed avslutad.</textBlock>
  </contentBlock>
  <contentBlock page="0" id="i-0ff4a25dc9e78986">
    <textBlock id="i-ae69758824de5ba9">8 §  Svar på interpellation 2002/03:129 om monopolbildning i jordbrukssektorn</textBlock>
  </contentBlock>
  <contentBlock page="0" id="i-21dbfd50ccbdcd97">
    <textBlock id="i-9c22f1a7a71a4508">Anf.  16  Jordbruksminister ANN-CHRISTIN</textBlock>
    <textBlock id="i-28538077864c4c8f">NYKVIST (s):</textBlock>
    <textBlock id="i-27ef816ef5e06fdb">Fru talman! Carl B Hamilton har frågat vad jag avser att göra för att främja konkurrensen i produktionen av jordbruksprodukter.</textBlock>
    <textBlock id="i-ab8fa02d7bec39eb">Som utgångspunkt för sin interpellation berör</textBlock>
    <textBlock id="i-62a00950565187b8">Hamilton Dansk Landbrugs Grovvareselskabs, DLG, och Svenska Lantmännens förvärv av Svenska Foder</textBlock>
    <textBlock id="i-1a6d6726d5411c01">AB, vilket skedde föregående år. Hamilton menar att denna affär hotar att skapa ett de facto-monopol.</textBlock>
    <textBlock id="i-6528ed06f14eb3b1">Den svenska konkurrenslagen är uppbyggd efter förebild från EU och innehåller förbud mot konkurrensbegränsande samarbete och mot att dominerande företag missbrukar sin ställning på marknaden. Lagen stadgar även om obligatorisk prövning av företagskoncentrationer som överstiger en viss omsättning.</textBlock>
    <textBlock id="i-ff1b949ed432747c">I Sverige är det Konkurrensverket som har till uppgift att tillämpa och tolka konkurrenslagen. För att stoppa ett förvärv krävs i första hand att förvärvet skapar eller förstärker en dominerande ställning. Utan att i sak kommentera den prövning som Konkurrensverket har gjort angående detta företagsförvärv kan jag konstatera att verket gjort bedömningen att den aktuella affären innebär att DLG får ensam kontroll över Svenska Foder i konkurrenslagens mening.</textBlock>
    <textBlock id="i-35b14a2311f239fc">Konkurrensverket meddelade i samband med sitt beslut att man ansåg att Svenska Lantmännens ställning på marknaden inte förstärks i och med förvärvet och att verket därför lämnade själva förvärvet utan åtgärd.</textBlock>
    <textBlock id="i-e299fded65a77b7c">Konkurrensverket har i samband med sitt beslut dock angett att man noterar att köpet av Svenska</textBlock>
    <textBlock id="i-ae71b477bbffbd8e">Foder skapar stor oro på marknaden, särskilt hos köpare av djurfoder. Dessa befarar bland annat sämre inköpsvillkor.</textBlock>
    <textBlock id="i-1907064db1acb7ad">Konkurrensverket har därför öppnat ett så kallat initiativärende och avser att granska avtal med mera som ligger till grund för DLG:s och Svenska Lantmännens ägande i Svenska Foder. Konkurrensverket har även deklarerat att om man finner tecken på att</textBlock>
    <textBlock id="i-08da057ca93b66df">Svenska Lantmännen och DLG/Svenska Foder överträder konkurrenslagens förbud kommer man inte att tveka att ingripa.</textBlock>
    <textBlock id="i-a433f8deed674f61">Regeringen för en aktiv politik för en ökad konkurrens då det är en viktig del i arbetet för att stärka och utveckla den svenska ekonomin. Effektiva marknader med väl fungerande konkurrens är en förutsättning för en långsiktig ekonomisk tillväxt. Jordbrukssektorn utgör inte något undantag. Man måste dock samtidigt acceptera att det löpande sker strukturförändringar. Marknader utvecklas hela tiden och därför är det viktigt att vi också är flexibla.</textBlock>
    <textBlock id="i-794c9a6229a4d94f">Lagstiftningen ska vara så anpassad att möjligheterna till utveckling tas till vara. Det är inte heller möjligt för regeringen att reglera marknadsvillkor inom vissa sektorer eller branscher. I stället försöker regeringen att arbeta för att skapa förutsättningar för aktörer att verka på marknader där det råder effektiv konkurrens.</textBlock>
    <textBlock id="i-0ed0d02706a4e45f">Strukturförändringar behöver inte nödvändigtvis innebära att konkurrensen försämras. För att motverka en sådan utveckling är det viktigt att det finns effektiva konkurrensregler och att det sker en ändamålsenlig konkurrensprövning.</textBlock>
    <textBlock id="i-03958a3bb115c5cf">För närvarande pågår det på EU-nivå ett översynsarbete av EU:s regler för prövning av företagskoncentrationer. Översynsarbetet initierades i december 2001 när kommissionen presenterade sin grönbok om översyn av koncentrationsförordningen. I december 2002 presenterade kommissionen sitt förslag till nya regler för kontroll av företagsförvärv. Förhoppningen är att förordningen ska kunna antas senast på rådsmötet i december 2003 och att den ska kunna träda i kraft den 1 maj 2004.</textBlock>
    <textBlock id="i-cc3111844978d6c8">Förslaget till nya regler för kontroll av företagsförvärv är inriktat på att skapa ett öppnare, mer flexibelt och mer rättssäkert handläggningsförfarande för kontroll av företagsförvärv. Frågor som diskuteras är bland annat val av jurisdiktion, det vill säga hänskjutande av ärenden mellan kommissionen och medlemsländernas konkurrensmyndigheter samt materiella kriterier, det vill säga vilket konkurrenstest som bör användas. I den diskussionen inkluderas även frågan om beaktande av effektivitetsfrämjande effekter av de företagssamgåenden som prövas. Även frågan om själva förfaringssättet vid koncentrationsprövning behandlas i förslaget.</textBlock>
    <textBlock id="i-9cd450b9848dc38b">Sverige har ännu inte tagit ställning till förslaget i sak men är positivt till att ändra koncentrationsförordningen på ett sätt som leder till ett mer effektivt, flexibelt, öppet och rättssäkert förfarande för kontroll av företagskoncentrationer.</textBlock>
    <textBlock id="i-1fa4d37fa7511fef">Huvudansvaret för konkurrensfrågor ligger som bekant inom regeringen hos näringsministern. Jag avser dock att noggrant följa utvecklingen inom mitt ansvarsområde. En god konkurrens inom jordbrukssektorn är central såväl för producenternas framtid som från ett konsumentperspektiv.</textBlock>
  </contentBlock>
  <contentBlock page="0" id="i-ac9a04e6642aad4d">
    <textBlock id="i-4d27aa9cad2ab481">Anf.  17  CARL B HAMILTON (fp):</textBlock>
    <textBlock id="i-e42896ed14f403b6">Herr talman! Jag vill tacka statsrådet för svaret.</textBlock>
    <textBlock id="i-f9905df7d34859e4">Jag är ännu inte nöjd med det, men det finns ju chans att komma tillbaka.</textBlock>
    <textBlock id="i-1ed8bafdaab3a0e0">Frågan rör om ifall konkurrenslagen är tandlös och ineffektiv på ett sätt som kanske inte förutsågs när den skrevs och utarbetades. Detta har aktualiserats genom den här affären. När man nu reformerar konkurrenslagstiftningen på EU-nivå - och därmed på svensk nivå - bör man fundera på implikationerna.</textBlock>
    <textBlock id="i-bc0f80feec95e586">Den här affären har också en speciell aspekt förutom att den skapar en större marknadsandel. Från att ha varit ett dominerande företag blir det nu ett de facto-monopol som har ett starkt inflytande över utrikeshandeln genom att företaget har de anläggningar som krävs för utrikeshandel med den här typen av jordbruksprodukt. Därmed kan man påverka konkurrenternas kostnader och konkurrenskraften inom landet.</textBlock>
    <textBlock id="i-a624c63a189f7b63">Bakgrunden är att jordbrukskooperationen har haft en dominerande ställning när det gäller handeln med spannmål, foder och insatsvaror. Man har haft en andel på ca 70 %, och den största konkurrenten har varit danskägda Svenska Foder som har haft ca 20 %</textBlock>
    <textBlock id="i-2a3517ae07b0b06f">av marknaden. Sedan finns det också ett antal mindre företag, men de är inte särskilt viktiga, men de är beroende av Svenska Foder som fodertillverkare, exportör och importör via Svenska Foders anläggningar i svenska hamnar. Denna utrikeshandelsaspekt är också en försvårande omständighet i den här affären.</textBlock>
    <textBlock id="i-c414a1626fb9f673">Nu hotas, som sagt var, den här delen av jordbrukssektorn att bli ett de facto-monopol. I Dagens</textBlock>
    <textBlock id="i-5eab98017d99502d">Industri har man kunnat läsa att jordbrukskooperationen tillsammans med sin danska motsvarighet DLG -</textBlock>
    <textBlock id="i-548470e0dfbf9df1">som statsrådet nämnde - redan i utgångsläget har ett långtgående samarbetsavtal med varandra. De är nu i färd med att tillsammans förvärva Svenska Foder.</textBlock>
    <textBlock id="i-d1ec8173c51e8061">Man uppger att Svenska Foder ska fortsätta att konkurrera med den svenska jordbrukskooperationen, det vill säga man ska konkurrera med en av sina huvudägare. Bara detta skapar ju ett trovärdighetsproblem.</textBlock>
    <textBlock id="i-458f8b97fd3459ea">I själva verket finns det starka kommersiella skäl att tro att köparen siktar på en i det närmaste 100-</textBlock>
    <textBlock id="i-9bb6c408670ff9ef">procentig marknadsställning i Sverige. Sedan driver man Svenska Foder på ett sådant sätt att man efter några år når nollresultat. Sedan överlämnar man företagets kvarlevor till ägaren.</textBlock>
    <textBlock id="i-f792d7d0e9531e28">Det här en ganska komplicerad och diaboliskt upplagd affär där man når en total kontroll över marknaden.</textBlock>
    <textBlock id="i-668d23e12ae30a0c">Det är en viktigt del av svaret att Konkurrensverket kommer att fortsätta att följa den här frågan genom att man har gjort den till ett initiativärende. Det tycker jag är alldeles utmärkt. Det vore värdefullt om ministern kunde redovisa vilka kriterier som gäller för ett ingripande i ett fall som detta, vilka ingripanden som kan bli aktuella och vilken typ av åtgärder det handlar om. Hur ska detta kunna ske i efterhand?</textBlock>
    <textBlock id="i-458aa972af2748a6">Det tror jag att det är många som undrar. Man kan ju inte köra en affär baklänges, allra helst som den ena delen av affären leder till nollresultat.</textBlock>
    <textBlock id="i-f57ae594e825388b">Jag återkommer senare till jordbrukssektorn i största allmänhet med sina konkurrensproblem, men jag stannar här just nu.</textBlock>
  </contentBlock>
  <contentBlock page="0" id="i-2a06643d42613a64">
    <textBlock id="i-d69d7b040d9b7c85">Anf.  18  BENGT-ANDERS JOHANS-</textBlock>
    <textBlock id="i-8eaecf3b07b79801">SON (m):</textBlock>
    <textBlock id="i-615b0d6045b9ea8b">Herr talman! Vi från Moderaterna har ju alltid pläderat för en fri konkurrens och att den ska vara så ärlig och så fri som det över huvud taget går. Jag förstår av jordbruksministerns svar till Carl B Hamilton att vi i det avseendet har samma ambition.</textBlock>
    <textBlock id="i-cfba2e895f5cc6d6">Precis som det framgår av texterna här är denna oro väldigt djupt rotad hos den lilla del som inte ingår i den nu aktuella affären. Jag tror att vi alla är medvetna om att motsvarande affärer eller maktblock tidigare på ett mycket effektiv sätt har motat bort just de små företagen som kan vara de som utövar den faktiska konkurrensen och som skapar en friskhet.</textBlock>
    <textBlock id="i-887b944518c48f05">Carl B Hamilton nämnde utrikeshandeln. För att tala klartext handlar det om utlastningsanordningar vid hamnar som gör att de små aktörerna som inte har möjlighet att göra grundinvesteringar är fullständigt utlämnade.</textBlock>
    <textBlock id="i-52a13ef581f32d8b">Jag utgår ifrån att jordbruksministern nu inte alltför starkt tar fasta på det sista stycket i svaret om att det är näringsministern som har ansvaret, även om det är så. Jag vet att ni umgås i regeringssammanhang, så jag hoppas att jordbruksministern inte avhänder sig ansvaret utan att hon ser till att denna just för jordbrukssektorn så viktiga del uppmärksammas.</textBlock>
    <textBlock id="i-d2fba8c70c6e315c">Med tanke på jordbruksministerns tidigare bakgrund inom Konsumentverket skulle jag vilja höra om jordbruksministern generellt sett är nöjd när en marknad domineras av två ägare som har 90 % av kontrollen.</textBlock>
  </contentBlock>
  <contentBlock page="0" id="i-6a699bc7a523bf59">
    <textBlock id="i-78d5fdc9cee7f9fb">Anf.  19  Jordbruksminister ANN-CHRISTIN</textBlock>
    <textBlock id="i-d7d778c03223cb15">NYKVIST (s):</textBlock>
    <textBlock id="i-615cc0680cb13f0c">Herr talman! Jag tycker inte att konkurrenslagen är tandlös. Det är ett kraftfullt regelverk. Det är anpassat till EU:s regler, vilket är en fördel för företagen eftersom de då vet vilka spelregler som gäller på marknaden. Det finns stränga förbud mot konkurrensbegränsande samarbete och missbruk av dominerande ställning, och det finns också regler för prövning av företagsförvärv. Just när det gäller företagsförvärven måste man också vara noga med att strukturförändringar ofta för något gott med sig.</textBlock>
    <textBlock id="i-bcbf46ba5e8052aa">Lagen är i mycket skriven som en undantagsprövning, det vill säga att bara det skadliga ska mejslas ut.</textBlock>
    <textBlock id="i-6435289016a3c97b">Det är inte alltid som man behöver ingripa mot en hel affär, och då finns det utrymme att mejsla ut precis det som skadar konkurrensen och kräva åtaganden av företagen. Så fungerar systemet, och det är bra också för utvecklingen av näringslivet och tillväxten.</textBlock>
    <textBlock id="i-de2633bbfc480102">Jag håller dock med om att vi har en mycket stark koncentration på jordbruksområdet i flera led. Det gäller även på dagligvarusidan om vi tar det allra sista ledet. Det är ett problem, och det ger risker från konkurrenssynpunkt.</textBlock>
    <textBlock id="i-78aa74a72fd9ee4f">Jag har noterat att i det aktuella fallet påverkar affären också hamnarna och därmed utrikeshandeln.</textBlock>
    <textBlock id="i-ad45637b04d23826">Affären var dock upplagd på ett sådant sätt att den enligt lagens mening inte skapade eller förstärkte en dominerande ställning.</textBlock>
    <textBlock id="i-989e1bc40d260c7d">Konkurrensverket har deklarerat att man tagit initiativ till en granskning av avtalen. Det innebär att man tittar på ifall dessa avtal är förenliga med förbudet mot konkurrensbegränsande samarbete eller inte.</textBlock>
    <textBlock id="i-7b73dee0c3360e6f">Det kan handla om att avtalen hindrar eller förvränger konkurrensen. Det innebär också att man granskar hur dessa företag agerar på marknaden. Om det är ett dominerande företag får det inte missbruka sin dominerande ställning. Det i sin tur kräver att man lägger särskilda krav på den typen av aktör på marknaden.</textBlock>
    <textBlock id="i-22fae34902bcee54">I det läget är konkurrenslagen alltså asymmetrisk, vilket i sig innebär att de små företagen har större möjligheter att samverka för att därigenom stå starka mot de stora företagen. Det är på så sätt inbyggt i lagen att de små företagen ges en fördel på marknaden.</textBlock>
    <textBlock id="i-1b7ab1f9a143210c">Jag har tidigare verkat inom Konkurrensverket, inte Konsumentverket som sades, och i den rollen har jag vid flera tillfällen uttalat att jag ser med oro på att vi har så koncentrerade marknader i Sverige. Det gäller inte bara inom jordbruksområdet, även om koncentrationen finns där.</textBlock>
    <textBlock id="i-425524405cb945a8">Det finns förklaringar till detta. Det handlar om hur man historiskt har byggt upp strukturerna, vilken typ av produkter man hanterar, och det handlar också om att vi sedan 1995 är medlem i EU och därmed har en gemensam jordbrukspolitik.</textBlock>
    <textBlock id="i-27aa9b697685509c">Jag kan här tydligt deklarera att jag inom mitt område kommer att verka för en effektiv konkurrens. För mig handlar det om att skapa nytta för konsumenterna men också möjligheter för näringen att växa och bli stark och konkurrenskraftig.</textBlock>
  </contentBlock>
  <contentBlock page="0" id="i-06237ee8c8b5f5de">
    <textBlock id="i-559cbef6d71b8a98">Anf.  20  CARL B HAMILTON (fp):</textBlock>
    <textBlock id="i-0a93b91d0524d692">Herr talman! Ingen här har ifrågasatt tanken på att strukturomvandling och strukturaffärer kan vara positiva för konkurrensen. Frågan är dock om inte det här är en affär och en strukturomvandling som är skadlig och på sikt leder till högre priser för konsumenterna. Det är det som jag har hävdat, och som jag uppfattat att min meddebattör också är inne på.</textBlock>
    <textBlock id="i-7b458d2d16376004">Det är obegripligt att den här affären inte är skadlig. Det är helt oförståeligt. Om vi har en affär som innebär att alla konkurrenter antingen utplånas eller kommer i extrem beroendeställning - och utrikeshandeln delvis är kontrollerad - måste detta innebära att man får en oerhört stark ställning, som i sista hand kommer att exploateras till konsumenternas nackdel.</textBlock>
    <textBlock id="i-446d1451171b5a0e">Konkurrensverket har inte sagt nej till affären med hänvisning till 4 § konkurrenslagen, där det i andra stycket står: "Ett förvärv där äganderätten till ett företag eller en rörelse inte övergår i sin helhet skall anses som ett företagsförvärv enligt lagen bara om förvärvet ger möjlighet att utöva ett bestämmande inflytande på företaget eller rörelsen".</textBlock>
    <textBlock id="i-fc6721ec3456f411">När det gäller den aktuella affären kan man konstatera att om minoritetsägaren, alltså den som bara har 49 %, lägger in 100 miljoner kronor i affären är det naivt att tro att den parten skulle göra detta utan att ha ett bestämmande inflytande i sista hand. Det är inte trovärdigt. Konkurrensverket må följa lagen och komma till sitt domslut eller sitt avgörande, men det måste vara något fel på lagen när man inte kan se igenom den faktiska innebörden av den upplagda affären, vilket är att eliminera konkurrens och konkurrenter.</textBlock>
    <textBlock id="i-8713f59598c50c15">Det finns ett principiellt problem med jordbrukssektorn, nämligen att den genom statens agerande är en skyddad sektor. Det finns gränsskydd, olika typer av inremarknadsordningar, stöd och subventioner.</textBlock>
    <textBlock id="i-a9d48a9f3d0ddd5c">Kombinationer av alla dessa hindrar konkurrens, hindrar inflöde av nya produkter, hindrar konkurrenter från att komma in på marknaden och snedvrider den teknologiska utvecklingen inom sektorn.</textBlock>
    <textBlock id="i-934a4b769303f6f9">Detta medför, och det är ett gammalt argument, att man måste vara särskilt skarp och kanske också ha en särskilt skarp konkurrenslagstiftning just för jordbrukssektorn. Staten har ett särskilt ansvar för att konkurrensen i jordbrukssektorn upprätthålls mer än i andra sektorer just för att staten, i detta fallet genom</textBlock>
    <textBlock id="i-c025e6545b095ca1">EU, har skapat ett system som begränsar konkurrensen.</textBlock>
    <textBlock id="i-536cd373d61e1a0e">Därför är min fråga till jordbruksministern om hon är beredd att inte minst inom EU-arbetet arbeta för krav på särskild uppmärksamhet och särskilt skarpa regler i konkurrenslagstiftningen vad avser den del av jordbruksmarknaden som är reglerad inom EU:s gemensamma jordbrukspolitik.</textBlock>
  </contentBlock>
  <contentBlock page="0" id="i-a00a3a24f7d51c0e">
    <textBlock id="i-e3aa8339d9044a78">Anf.  21  BENGT-ANDERS JOHANS-</textBlock>
    <textBlock id="i-c755f073c8f30ee4">SON (m):</textBlock>
    <textBlock id="i-9fa27ac4eec90d44">Herr talman! Först ber jag om ursäkt för att jag tog fel på vilket verk det gällde.</textBlock>
    <textBlock id="i-1283ee60b60ad32c">Jag tror att alla med insyn i den aktuella affären inser att den har en för dominant ställning på marknaden, möjligen med undantag för de två bolagen.</textBlock>
    <textBlock id="i-00822e06561ccf5d">Mot den bakgrunden vill jag påstå att våra lagar ska vara så starkt medborgerligt förankrade att de känns riktiga vid tillämpningen.</textBlock>
    <textBlock id="i-2e21eb9671578b6b">Det som vi nu ser är inte bra, även om vi inte kan säga det rakt ut - jag kan säga det, men ministern är måhända förhindrad. Nu saknas den medborgerliga förankringen vid tillämpning av lagstiftningen. Jag vill därför instämma i det som Carl B Hamilton sade, nämligen att konkurrenslagen uppenbarligen inte är tillräckligt bitsk för att kunna förhindra en osund konkurrens.</textBlock>
    <textBlock id="i-328d44b3e84011d8">Jag tackar för svaret från statsrådet om att lagen är tänkt att vara asymmetrisk, alltså att tillvarata de små företagens intresse, och jag ser med tillförsikt fram emot att ministern bevakar jordbruksdelen av detta.</textBlock>
    <textBlock id="i-02af0573d74b1079">Jag tolkar det så att vi är överens om att 90 % inte är bra.</textBlock>
  </contentBlock>
  <contentBlock page="0" id="i-5c97756977ca129f">
    <textBlock id="i-35e93512c30a86fa">Anf.  22  Jordbruksminister ANN-CHRISTIN</textBlock>
    <textBlock id="i-9195c38c01ac57bf">NYKVIST (s):</textBlock>
    <textBlock id="i-e9edaad0cb4d7bdb">Herr talman! Jag vill hävda att konkurrenslagen är en stark lagstiftning, och vi har kommit väldigt långt när det gäller att utveckla den. Den förändrades senast förra året, när den bland annat gjordes effektivare för att kunna bekämpa karteller. Men just nu pratar vi inte om det.</textBlock>
    <textBlock id="i-5b9bcf7598d15022">Jag skulle vilja varna för att ha särregler. Det är mycket viktigt att vi har en generell konkurrenslagstiftning som gäller alla branscher. Nu pratar vi om att vi behöver ha strängare regler för en bransch. Om vi får strängare regler för en bransch får vi vid ett annat tillfälle en beställning om mildare regler för en annan bransch.</textBlock>
    <textBlock id="i-e7ef1df17ba4bd61">Det är mycket väsentligt att vi har en generell lagstiftning egentligen utan undantag även om vi i samband med att vi fick lagstiftningen erkände att vi behöver ha vissa undantag just på jordbrukets område för att klara primärföreningarnas verksamhet. Det finns ett legalundantag i konkurrenslagen för primärföreningarnas verksamhet.</textBlock>
    <textBlock id="i-1f7b5a82d139b01b">Vägen att gå när vi ska förstärka konkurrenslagstiftningen är att jobba via EU, den union vi är med i.</textBlock>
    <textBlock id="i-e07de30864a6357c">Där pågår för närvarande ett utvecklingsarbete. Det handlar om att förbättra reglerna mot konkurrensbegränsande samarbete, som vi vanligen brukar kalla för kartelljakt. Men det handlar också om att förstärka och förbättra arbetet med prövning av företagskoncentrationer.</textBlock>
    <textBlock id="i-de20d631f88a45ce">Det kan vara en stor fördel med ökade möjligheter att hänskjuta prövningar till de nationella myndigheterna men också att man ska kunna gå andra vägen och hänskjuta ärenden till EU-kommissionen när man bedömer att det har en stor betydelse också för hur den gemensamma marknaden fungerar.</textBlock>
    <textBlock id="i-65ec2678f9f86e16">På jordbrukets område har vi nu möjligheter att gå mot ökad konkurrens och marknader som producerar det som konsumenterna efterfrågar. Det finns inom ramen för reformeringen av EU:s jordbrukspolitik.</textBlock>
    <textBlock id="i-0f75c5245416d054">Det är ett stort arbete som har satts i gång där kommissionen i januari lade fram lagförslag som nu ska processas under det grekiska ordförandeskapet.</textBlock>
    <textBlock id="i-80f3178d506dca3e">Kommissionen har lagt fram ett förslag som innebär att vi ska gå från en modell där vi mer arbetar mot stödsystemen och i stället verka för att få marknader som producerar det som konsumenterna efterfrågar.</textBlock>
    <textBlock id="i-34af47f7e2b1f7da">Från svensk sida driver vi att vi ska fasa ut stöd och få marknader att fungera bättre.</textBlock>
    <textBlock id="i-fddc52fe37a209f6">Jag tror att det är den vägen man ska gå för att få jordbruket och jordbrukssektorn att fungera bättre från konkurrenssynpunkt.</textBlock>
  </contentBlock>
  <contentBlock page="0" id="i-25adde1b07174030">
    <textBlock id="i-f1eabddccc4e5a8f">Anf.  23  CARL B HAMILTON (fp):</textBlock>
    <textBlock id="i-22791ff6d7016189">Herr talman! Jordbruksministern varnar för särregler och säger att vi ska ha generella regler. Jag kan hålla med om den grundhållningen. Men sedan påpekar jordbruksministern att vi just på jordbrukets område har en särregel beträffande primärföreningarna.</textBlock>
    <textBlock id="i-4ae04168cdc6353a">Då är min fråga helt enkelt: Kan man inte ta bort det i undantaget? Det är uppenbart att det skapar problem. Det är vad som driver fram koncentrationstendenser av den här karaktären. Är jordbruksministern beredd att diskutera den frågan och överväga att ta bort undantaget för primärföreningar?</textBlock>
    <textBlock id="i-2605a579621fbcf7">Jag talar om ökad konkurrens och särbehandling av jordbrukssektorn inom konkurrenslagstiftningen.</textBlock>
    <textBlock id="i-00ea26d08b917df4">Det kan också innebära att man reformerar och diskuterar den gemensamma jordbrukspolitiken. De stödformer som finns har väldigt ofta specifik särinriktning både vad beträffar produkter och i andra dimensioner. De ska man göra mer generella förutom att man ska satsa på konkurrenslagstiftningen.</textBlock>
    <textBlock id="i-1cfad2775e9f1319">Men som sagt var: Hur blir det med undantagen?</textBlock>
  </contentBlock>
  <contentBlock page="0" id="i-e96b03c3f32a8e94">
    <textBlock id="i-6710c8430b510d52">Anf.  24  Jordbruksminister ANN-CHRISTIN</textBlock>
    <textBlock id="i-2300f92a126415f7">NYKVIST (s):</textBlock>
    <textBlock id="i-721c447cb3e4e8dd">Herr talman! Frågan om primärföreningarna är mycket komplicerad. Jag tror inte att det skulle bli majoritet i kammaren för att vi ska avveckla det undantaget.</textBlock>
    <textBlock id="i-19045127e907d00b">Skälet är att vi har ett system för primärproduktionen som innebär att det finns både mottagningsplikt och leveransplikt. Det är det samband som måste fungera. Föreningen är tvungen att ta emot produktionen, och bonden är tvungen att leverera.</textBlock>
    <textBlock id="i-3b1a7b735d08cc17">Om vi ska få det att fungera måste vi nog ha en möjlighet till den typen av avtal.</textBlock>
    <textBlock id="i-5833f255a849eb1e">Sedan är det väldigt viktigt hur långtgående avtalet ska vara. Det är någonting som Konkurrensverket måste ha ögonen på vid tillämpningen. Det kan svälla och bli för långtgående. Men att säga att vi inte ska ha undantaget för den här kärnan tror jag inte är möjligt.</textBlock>
    <textBlock id="i-5db518f800dcf7c5">Så ser det också ut i den europeiska rätten. Man har den typen av möjlighet till undantag. Den vägen tycker jag inte att vi ska gå.</textBlock>
    <textBlock id="i-d7273b3cd45a4717">Jag menar att vi ska vara aktiva när vi nu går vidare och ser över konkurrensreglerna inom EU. Det är värdefullt för vårt näringsliv att vi inte har särregler utan gemensamma regler. Då är de lätta att tillämpa och man vet vad som gäller.</textBlock>
  </contentBlock>
  <contentBlock page="0" id="i-29c966f6e9f12a90">
    <textBlock id="i-b6e30129ba2d384a">Överläggningen var härmed avslutad.</textBlock>
  </contentBlock>
  <contentBlock page="0" id="i-e72452e8995c65cf">
    <textBlock id="i-e4d63d2deaa6f292">9 §  Hänvisning av ärende till utskott</textBlock>
  </contentBlock>
  <contentBlock page="0" id="i-b1a08e5cbf8edaac">
    <textBlock id="i-3599aec76d03dc90">Föredrogs och hänvisades</textBlock>
    <textBlock id="i-c6b0a59c6b53b56e">Proposition 2002/03:41 till miljö- och jordbruksutskottet</textBlock>
    <textBlock id="i-c6ac67d64208045c">Ajournering</textBlock>
  </contentBlock>
  <contentBlock page="0" id="i-5a1991456ea279dc">
    <textBlock id="i-8a003ab13fd4eb7d">Kammaren beslutade kl. 13.16 på förslag av förste vice talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock id="i-4341862139472c32">Återupptagna förhandlingar</textBlock>
  </contentBlock>
  <contentBlock page="0" id="i-a502a8cd7671bc0a">
    <textBlock id="i-16f5da1bf11ad61b">Förhandlingarna återupptogs kl. 14.00.</textBlock>
  </contentBlock>
  <contentBlock page="0" id="i-30111ec9c9ab13c6">
    <textBlock id="i-61e8007060fa1c11">10 §  Frågestund</textBlock>
  </contentBlock>
  <contentBlock page="0" id="i-bb89b9210817af7f">
    <textBlock id="i-18429a55adc94c92">Anf.  25  ANDRE VICE TALMANNEN:</textBlock>
    <textBlock id="i-4260dde78eac742d">Vi har nu veckans frågestund. Följande statsråd kommer att delta: utrikesminister Anna Lindh, finansminister Bosse Ringholm, försvarsminister Leni</textBlock>
    <textBlock id="i-9011784d04634586">Björklund, jordbruksminister Ann-Christin Nykvist och statsrådet Pär Nuder.</textBlock>
    <textBlock id="i-e99b63412008bb1f">Utrikesministern besvarar såväl allmänpolitiska frågor som frågor inom sitt eget ansvarsområde. Frågor till övriga statsråd förutsätts beröra deras ansvarsområden inom regeringen.</textBlock>
    <textBlock id="i-b7e30e52d8df173e">EU:s nationella bidrag till industrin</textBlock>
  </contentBlock>
  <contentBlock page="0" id="i-7613be14e2d2b418">
    <textBlock id="i-75dcbe3d6aaf0793">Anf.  26  BIRGITTA CARLSSON (c):</textBlock>
    <textBlock id="i-3b77df06f53bfbf9">Fru talman! Jag har en fråga till utrikesminister</textBlock>
    <textBlock id="i-afbac3e5eb6a4482">Anna Lindh.</textBlock>
    <textBlock id="i-7bdc2e69d5a4067a">Volvo i Skövde och Göteborg har tagit fram en motor, en rak sexcylindrig motor. När Ford gjorde en intern utredning om var tillverkningen av denna motor skulle förläggas visade det sig vara mest lönsamt att göra det i Skövde. Men så blev det tyvärr inte.</textBlock>
    <textBlock id="i-679c236c2b5484b7">Tillverkningen ska enligt uppgift förläggas till en motorfabrik i Wales. Anledningen till att det har blivit aktuellt är att fabriken där enligt uppgift får</textBlock>
    <textBlock id="i-7df6739ccbceefb5">20 miljarder dollar i nationellt bidrag och genom detta kan erbjuda en billigare tillverkning av motorn.</textBlock>
    <textBlock id="i-fa3f85c71b043b41">När nationella bidrag betalas ut till industrin ska detta notifieras i EU, men så har inte skett. När en handläggare hos West Sweden och Metallbasen här i</textBlock>
    <textBlock id="i-5362a63d7465b313">Sverige har borrat i frågor om motortillverkning visar det sig att när Volvo blev av med tillverkningen av motorn till S40-modellen förlades denna tillverkning till Valencia i Spanien, där motorfabriken erhöll</textBlock>
    <textBlock id="i-1827a18ae5a1aceb">10 miljoner euro i bidrag från EU-kommissionen och genom det kunde tillverka en billigare motor.</textBlock>
    <textBlock id="i-8223aa91e995fb24">Anser utrikesministern att det är rätt att EU ger bidrag till medlemsländernas industrier och på det sättet förändrar konkurrensförhållandena mellan EU-</textBlock>
    <textBlock id="i-1b994348a8f6b596">länder, eller att länderna inom EU genom olika bidrag medverkar till detta?</textBlock>
  </contentBlock>
  <contentBlock page="0" id="i-d547577ed88b3b46">
    <textBlock id="i-354f62f0acf9880a">Anf.  27  Utrikesminister ANNA LINDH (s):</textBlock>
    <textBlock id="i-86a0da4cfb3c8c02">Fru talman! Jag känner inte till det här enskilda fallet. Det har naturligtvis en väldig betydelse, men jag föreslår att frågeställaren återkommer till ansvarigt statsråd med en fråga i stället.</textBlock>
  </contentBlock>
  <contentBlock page="0" id="i-d05f3b5c49566af2">
    <textBlock id="i-de5a0100bb6007ca">Anf.  28  BIRGITTA CARLSSON (c):</textBlock>
    <textBlock id="i-17f04bce5e73b418">Fru talman! Jag vill ändå ställa frågan vad regeringen kommer att göra för att förhindra att det förekommer osolidariska bidragskonkurrenser inom olika länder och inom EU. Vad gör regeringen rent praktiskt för att förhindra att svenska arbetstillfällen flyttas till andra EU-länder med hjälp av EU-bidrag?</textBlock>
  </contentBlock>
  <contentBlock page="0" id="i-98fe107b87fa7db7">
    <textBlock id="i-0b0b6f55981be650">Anf.  29  Utrikesminister ANNA LINDH (s):</textBlock>
    <textBlock id="i-c23e620b0f2b2e7b">Fru talman! De principiella frågorna arbetar ju</textBlock>
    <textBlock id="i-a90e9ef583980271">Sverige med och försöker förhindra att felaktiga situationer kan uppkomma, men för mig är det omöjligt att gå in i en diskussion om en enskild fråga av det här slaget. Där måste frågeställaren vända sig direkt till ansvarigt statsråd.</textBlock>
    <textBlock id="i-79f0c9c849a122ce">EMU:s påverkan på priserna</textBlock>
  </contentBlock>
  <contentBlock page="0" id="i-8aab7fafb25de35b">
    <textBlock id="i-26d2a4d977f944db">Anf.  30  NICLAS LINDBERG (s):</textBlock>
    <textBlock id="i-14a7bbafa66453a8">Fru talman! Jag har en fråga till konsumentministern.</textBlock>
    <textBlock id="i-41c6e73ed00e7bca">Det har varit en del oro för vad som ska hända med priserna om Sverige går med i EMU, och jag undrar om ministern kan säga någonting om hur de svenska konsumenterna ska kunna känna sig trygga för att inte priserna skjuter i höjden om Sverige går med i EMU.</textBlock>
  </contentBlock>
  <contentBlock page="0" id="i-c2543797ed70a303">
    <textBlock id="i-4b368cae8ef2d699">Anf.  31  Jordbruksminister ANN-CHRISTIN</textBlock>
    <textBlock id="i-17428ae36d3b6048">NYKVIST (s):</textBlock>
    <textBlock id="i-df090375a47f301b">Fru talman! Det är alldeles riktigt att det finns ett antal rapporter om smyghöjningar som skett i samband med eurons införande. Det är viktigt att vi nu tar vara på erfarenheterna i andra länder. Vi har därför satt i gång ett arbete för att samla in statistik och fakta för att kunna analysera vad som faktiskt hände.</textBlock>
    <textBlock id="i-07b29921d461acf8">Det är inte så att det överlag har blivit högre priser. På vissa varor har det blivit det, men vi kan också se att inflationen inte har ökat.</textBlock>
    <textBlock id="i-09ffe76c72c4607a">Sedan kommer vi att se till att vi har ett bra system vid ett eventuellt införande. Det kan vara dubbelprismärkning, att vi har prismätningar så att vi ser vad som händer på marknaden och att vi håller hårt i ett införande. Det arbetet har vi nu dragit i gång.</textBlock>
  </contentBlock>
  <contentBlock page="0" id="i-b8e19059573dcf20">
    <textBlock id="i-2374b8b28141d29e">Anf.  32  NICLAS LINDBERG (s):</textBlock>
    <textBlock id="i-b75121fd93699bbf">Fru talman! Jag vill bara tacka ministern för det lugnande svaret. Det känns skönt att kunna gå ut med det beskedet till de människor som har en oro just kring vad som ska hända med priserna om vi går med i EMU.</textBlock>
    <textBlock id="i-6f64eef402933a80">Taken i socialförsäkringarna</textBlock>
  </contentBlock>
  <contentBlock page="0" id="i-55246b3b23c94e26">
    <textBlock id="i-ffabee34a362cd05">Anf.  33  LARS LEIJONBORG (fp):</textBlock>
    <textBlock id="i-63d341f0f2c7bf6e">Fru talman! Jag har en fråga till finansministern.</textBlock>
    <textBlock id="i-8c65edbd12c9a29b">Att höja taken i socialförsäkringarna är ju en mycket angelägen sak, angelägen för jämställdheten och angelägen för att breda grupper ska ha förtroende för socialförsäkringarna. Samtidigt är det ju så att finns det inte pengar så kan man inte göra reformer.</textBlock>
    <textBlock id="i-83fc07c4a59d9c2b">Före valet sade vi att den här angelägna saken, som vi verkligen har drivit, måste skjutas på därför att</textBlock>
    <textBlock id="i-48489e6aff4c912d">Sveriges ekonomi är sämre, men då sade Socialdemokraterna inför valet: Jodå, det här har vi råd med!</textBlock>
    <textBlock id="i-24acef01d1d2cdcb">Nu sägs det att ni funderar på att skjuta på det här, men det är så häpnadsväckande med tanke på det ni lovade. Jag skulle bara vilja att finansministern reder ut: Var står regeringen i fråga om taken i socialförsäkringarna?</textBlock>
  </contentBlock>
  <contentBlock page="0" id="i-299a0408da723a05">
    <textBlock id="i-663784113cbfa68c">Anf.  34  Finansminister BOSSE RING-</textBlock>
    <textBlock id="i-4b071b42a312a8e2">HOLM (s):</textBlock>
    <textBlock id="i-6241bc104e4fc1aa">Fru talman! Det gör jag gärna. Regeringen och socialdemokratin lovade i valrörelsen att vi ska höja taket i sjuk- och föräldraförsäkringen när det finns ekonomiska förutsättningar. Vi var väldigt tydliga på den punkten. Det gäller alla reformer i övrigt också:</textBlock>
    <textBlock id="i-fee3ad4fd6abfda3">Finns det inte pengar kan ingen reformverksamhet över huvud taget bedrivas.</textBlock>
    <textBlock id="i-9dfe796652260a56">Vi gjorde en bedömning i höstas. Det fanns också med i budgetpropositionen ett förslag om att den 1</textBlock>
    <textBlock id="i-de7abf8563962a98">juli 2003 höja taket i sjuk- och föräldraförsäkringen.</textBlock>
    <textBlock id="i-a634d7aae51adbd9">Den bedömningen gäller fortfarande, och vi kommer naturligtvis att pröva frågan inför vårpropositionen</textBlock>
    <textBlock id="i-2e6190fac56477ae">2003.</textBlock>
  </contentBlock>
  <contentBlock page="0" id="i-4e460fe0962ddc08">
    <textBlock id="i-f4a24ff7d6b14732">Anf.  35  LARS LEIJONBORG (fp):</textBlock>
    <textBlock id="i-51139a520b809c63">Fru talman! Det var ju ett maximalt oklart svar. Ni säger att ni har råd med det, men ni kommer att pröva frågan, och det antyds ju därmed att ni inte har råd med det.</textBlock>
    <textBlock id="i-f20fb055f937d55b">Men det här är ju inget vallöfte vilket som helst.</textBlock>
    <textBlock id="i-900903b8961750b7">Det är ett vallöfte där ett annat parti - nämligen Folkpartiet, som har drivit er framför sig och så att säga förmått er att verkligen inta den här ståndpunkten -</textBlock>
    <textBlock id="i-6a9a107d20d53c77">säger: Nej, som Sveriges ekonomi nu ser ut så har vi för närvarande inte råd med det. Då säger ni: Jo, det har vi visst det! Vill ni höja taken, så rösta på Socialdemokraterna!</textBlock>
    <textBlock id="i-2b3d1cf39e7179fb">Men nu säger ni: Det är inte säkert att vi har råd med det.</textBlock>
    <textBlock id="i-fe9c0c130269d411">Detta är ett beteende gentemot väljarna som är mycket anmärkningsvärt. Därför skulle jag på nytt vilja uppmana finansministern att göra klart: Med tanke på det ni lovade före valet så avser ni att följa ert löfte och höja taken. Ge besked om det!</textBlock>
  </contentBlock>
  <contentBlock page="0" id="i-5a57aea5f908561f">
    <textBlock id="i-4520d4f547e8e2ec">Anf.  36  Finansminister BOSSE RING-</textBlock>
    <textBlock id="i-5a9904080de8dd94">HOLM (s):</textBlock>
    <textBlock id="i-1b22f8b2af8f3bc3">Fru talman! Det är viktigt att stå för sina vallöften.</textBlock>
    <textBlock id="i-7889a6fa61dac242">Under den förra mandatperioden infriades alla socialdemokratiska vallöften. Vi genomförde dessutom en rad ytterligare reformer och skattesänkningar som vi inte hade lovat. Vi infriade alltså våra vallöften mer än väl, och vi har naturligtvis samma ambition den här valperioden.</textBlock>
    <textBlock id="i-99374752e40126d5">Jag tror att Lars Leijonborg kan vara lugn för att socialdemokratin kommer att se till att de vallöften vi har ställt ut kommer vi också att infria, och vi kommer att se till att ekonomin också fungerar.</textBlock>
    <textBlock id="i-469079dd596f28b8">Jag vet att Folkpartiet inte vill höja taket i sjukoch föräldraförsäkringen, och det är naturligtvis ett negativt besked till alla dem som hade hoppats på en sådan höjning. Men jag hoppas att vi ska kunna lösa den här ekvationen i den kommande vårpropositionen och se till att vi har ekonomi för det. När vi har ekonomi för det är vi självfallet beredda att också höja taket i sjuk- och föräldraförsäkringen.</textBlock>
    <textBlock id="i-83191584ec33f36f">Sveriges hållning i Irakfrågan</textBlock>
  </contentBlock>
  <contentBlock page="0" id="i-ba29779a0d2de32b">
    <textBlock id="i-daa5251ec926d906">Anf.  37  LARS OHLY (v):</textBlock>
    <textBlock id="i-25b2968f09b6b0ce">Fru talman! I går lade USA:s utrikesminister Colin Powell fram en rapport inför FN:s säkerhetsråd.</textBlock>
    <textBlock id="i-bfbf38b1ba612b4b">Han hade i den rapporten även med påstådda bindningar mellan Irak och al-Qaida, uppenbarligen i avsikt att kunna hävda självförsvar för ett anfall mot</textBlock>
    <textBlock id="i-8c582d1c95f84554">Irak.</textBlock>
    <textBlock id="i-7b80c5693891848b">Jag tycker att det är dags för den svenska regeringen att säga om man tycker att självförsvarsprincipen enligt artikel 51 i FN-stadgan är tillämplig för att</textBlock>
    <textBlock id="i-a91cf680b9bf5713">USA och Storbritannien ska kunna gå vid sidan av</textBlock>
    <textBlock id="i-32579ee6f2eaac68">FN:s säkerhetsråd och genomföra en sådan aktion.</textBlock>
    <textBlock id="i-72d7703e0fb2d4e2">Den andra frågan gäller följande: Det finns olika uppfattningar i säkerhetsrådet: dels att det är dags att fatta beslut om krig nu, dels att man bör låta vapeninspektörerna få tid till sitt arbete. Vilken linje har den svenska regeringen?</textBlock>
  </contentBlock>
  <contentBlock page="0" id="i-a6432a16e53a6781">
    <textBlock id="i-96a2b980a6d9bc29">Anf.  38  Utrikesminister ANNA LINDH (s):</textBlock>
    <textBlock id="i-0847980f9e4955a2">Fru talman! Den första frågan är enkel: Vi tycker inte att det i det här fallet handlar om självförsvarsrätten. I det här fallet handlar det om att uppfylla</textBlock>
    <textBlock id="i-c90172116940e0db">FN:s beslut om att få bort massförstörelsevapen. Det är alltså inte självförsvarsrätten det handlar om.</textBlock>
    <textBlock id="i-33bc832f95742a8b">Hur får man då bort massförstörelsevapen? Jo, det får man lämpligast genom vapeninspektörerna. Därför vill också den svenska regeringen ge vapeninspektörerna ett så starkt mandat och så lång tid att de kan göra sitt arbete. Men det bygger på att de finner att det är meningsfullt. Vi har sagt att de ska få mera tid, att vi vill ge dem alla de resurser de behöver. De ska till Bagdad den här helgen, och vi får se om de efter det tycker att det är meningsfullt att fortsätta samarbetet med den irakiska regimen. Det kan ju inte vi säga i förväg eller föregripa, utan vi menar att det är vapeninspektörerna som måste ge sin bild av om ett fortsatt arbete är meningsfullt. Tycker de att det är meningsfullt ska de också fortsätta.</textBlock>
    <textBlock id="i-87c7b04636ae927d">Vi menar att det är lika orimligt att låta enskilda länder fatta beslut om väpnade aktioner som det är att säga att man under inga omständigheter någonsin får fatta beslut om väpnade aktioner.</textBlock>
  </contentBlock>
  <contentBlock page="0" id="i-da93c2e66d92b1b5">
    <textBlock id="i-d0261cf211f0ca93">Anf.  39  LARS OHLY (v):</textBlock>
    <textBlock id="i-538a4c54869d7cae">Fru talman! Svaret på min fråga innebär alltså att utrikesministern säger att Colin Powell har fel i sin framställning när han påstår att det finns förbindelser mellan al-Qaida och Irak, eftersom den svenska regeringen har accepterat självförsvarsrätten när det gäller</textBlock>
    <textBlock id="i-7f42d353cd3a6439">USA:s angreppskrig i Afghanistan som fortfarande pågår.</textBlock>
    <textBlock id="i-8f073844f950a90c">Det är ett glädjande besked att man åtminstone inte är beredd att ställa sig bakom ett beslut i säkerhetsrådet innan vapeninspektörerna har hunnit vara i</textBlock>
    <textBlock id="i-78c5d1638e7cf11a">Bagdad i helgen, men det finns ju olika linjer i säkerhetsrådet. Den franska linjen är att detta måste få ta tid. Jag undrar: Kan den svenska regeringen ge ett lika klart besked?</textBlock>
  </contentBlock>
  <contentBlock page="0" id="i-a5129986e094c3b9">
    <textBlock id="i-0121ea36fd5f2382">Anf.  40  Utrikesminister ANNA LINDH (s):</textBlock>
    <textBlock id="i-9e386ab2b8a8dd76">Fru talman! Den svenska regeringen har sagt ungefär samma sak som den franska regeringen. Både den svenska och den franska regeringen har däremot skilt sig från Vänsterpartiet i och med att vi har sagt att vi inte får frånta säkerhetsrådet möjligheten att i slutändan se om man är tvungen att använda militära aktioner då inga andra metoder är möjliga.</textBlock>
    <textBlock id="i-48925ab447214e2a">Den svenska och den franska regeringen har alltså haft en likartad uppfattning, men den stämmer inte överens med Vänsterpartiets uppfattning.</textBlock>
    <textBlock id="i-7826c9b427c0ac00">Nu hoppas vi att vapeninspektörerna ska kunna fullfölja sitt arbete. Men hur det kommer att gå hänger på Saddam Husseins svar den här helgen till vapeninspektörerna, om han aktivt är beredd att samarbeta med dem.</textBlock>
    <textBlock id="i-cec98cfc41b83a72">När det gäller Afghanistan var det en annan sak därför att då sade säkerhetsrådet att USA hade rätt till självförsvar.</textBlock>
    <textBlock id="i-a5fbf6dbdcef422c">Dieselskatten</textBlock>
  </contentBlock>
  <contentBlock page="0" id="i-34bdea9d9ae0e7df">
    <textBlock id="i-4efd152f75297c1f">Anf.  41  CATHARINA ELMSÄTER-</textBlock>
    <textBlock id="i-79a3180be8f7b066">SVÄRD (m):</textBlock>
    <textBlock id="i-3da5e0a73d67c590">Fru talman! I förra veckans frågestund, då statsministern var här själv för att besvara frågor, var han väldigt tydlig på en punkt i svaret på en fråga som jag ställde. Jag undrade om det skulle bli en sänkning av dieselskatten för den areella näringen. Han sade: Nej, det blir det inte i år.</textBlock>
    <textBlock id="i-65309e87f68a95f4">Jag skulle då vilja ställa en fråga till ansvarig minister, och det är enligt min mening jordbruksministern: Hur kommer jordbruksministern att driva frågan om dieselskatten för den areella näringen i den kommande vårbudgeten? Kommer hon att göra det med kraft och empati, eller tar ministern det här som ett besked om att man inte ska göra någonting mer i år?</textBlock>
  </contentBlock>
  <contentBlock page="0" id="i-ca250c7e4f210b0d">
    <textBlock id="i-0c0354ab6d8da45c">Anf.  42  Jordbruksminister ANN-CHRISTIN</textBlock>
    <textBlock id="i-18129e85a406629c">NYKVIST (s):</textBlock>
    <textBlock id="i-f0d0a4bd62f3941e">Fru talman! Det har ju varit en diskussion om den så kallade ryggsäcken, som bönderna har, och regeringen har vidtagit åtgärder när det gäller att återföra de så kallade gödselmedelsskatterna, en miljardaffär totalt för jordbruket.</textBlock>
    <textBlock id="i-0223931724665c0e">Frågan om dieselskatten har utretts, och det finns ett utredningsmaterial som vi bereder. Ambitionen är att sänka dieselskatten. Sedan är frågan vid vilken tidpunkt detta kan göras. Vi måste ju ta ett ansvar för landets ekonomi och göra detta när statsfinanserna tillåter. Frågan är under beredning, och statsministern har i olika sammanhang gett uttryck för att det ska vidtas åtgärder på det här området, men vi kan inte göra det innan vi har de ekonomiska förutsättningarna för det. Detta är frågor som vi då prövar fortlöpande i budgetarbetet.</textBlock>
  </contentBlock>
  <contentBlock page="0" id="i-6b9132523007da1b">
    <textBlock id="i-aef77368b1dcdef8">Anf.  43  CATHARINA ELMSÄTER-</textBlock>
    <textBlock id="i-8245ca069d126770">SVÄRD (m):</textBlock>
    <textBlock id="i-7290bbce0ac1f891">Fru talman! Jag kan förvisso hysa stor respekt för jordbruksministerns inställning i frågan, men som jordbruksministern själv säger har detta utretts ett antal gånger när det gäller förutsättningarna för svenskt företagande inom den areella näringen. Är det någon fråga som verkligen har utretts så är det frågan om dieselskatten. Det är därför som jag tar upp den så specifikt. Det handlar nämligen om lönsamheten, där handelsgödselskatten förvisso är en liten del.</textBlock>
    <textBlock id="i-6c836d8ade1fde92">Men i de partier som ni samarbetar med nu -</textBlock>
    <textBlock id="i-c9478702141882df">Vänstern och Miljöpartiet - finns det ju ingen vilja att sänka dieselskatten. Då är min fråga: Är det bättre och lättare att svika bönderna i detta fall än att svika samarbetspartierna för att hålla ihop regeringen? Ett löfte har ändå getts tydligt och klart, och när det gäller frågan om lönsamhet för svenskt jordbruk är dieselskatten en viktig punkt.</textBlock>
  </contentBlock>
  <contentBlock page="0" id="i-571a3bf019fc7192">
    <textBlock id="i-5b5f8cb9c1ff13d1">Anf.  44  Jordbruksminister ANN-CHRISTIN</textBlock>
    <textBlock id="i-b438db0d4f5e5d3a">NYKVIST (s):</textBlock>
    <textBlock id="i-f52fb0bb7ecf441a">Fru talman! Vi verkar för en lantbruksnäring med goda tillväxtmöjligheter och där det kan finnas god lönsamhet. Det vidtas ett antal åtgärder. Jag kan inte tro att detta med dieselskatten är den enda åtgärd som vi kan genomföra för att få lönsamhet. Det är en hel meny av åtgärder. Vi har återfört gödselmedelsskatterna. Vi jobbar även på andra fronter för att befrämja entreprenörskap.</textBlock>
    <textBlock id="i-83057de0f2fd43f0">När det gäller dieselskatten finns ett underlag som bereds, och det har gjorts tydliga uttalanden om att frågan ska hanteras när det är statsfinansiellt möjligt.</textBlock>
    <textBlock id="i-1e0002b8e3453f25">Diskriminering vid mönstring</textBlock>
  </contentBlock>
  <contentBlock page="0" id="i-f5f73effe67903a3">
    <textBlock id="i-ea6192d9bfc00f4f">Anf.  45  LUCIANO ASTUDILLO (s):</textBlock>
    <textBlock id="i-d6b45c08fdcd6825">Fru talman! Jag vill ställa en fråga till försvarsministern.</textBlock>
    <textBlock id="i-22fb327b0c58fe1c">Försvarshögskolan har nyligen redovisat en undersökning gjord på samtliga mönstrade födda mellan</textBlock>
    <textBlock id="i-a99889097ba030d4">1972 och 1983. Det är den första i sitt slag. Undersökningen slår fast att en svensk som har svenskfödda föräldrar har betydligt större chans att bli uttagen till värn- och civilplikt än en svensk med utländska föräldrar. Undersökningen visar också att de invandrare som ändå gör lumpen oftare får göra det som meniga än sina lumparkompisar med svensk bakgrund. Givetvis behöver inte detta vara diskriminering, men det är ändå ett problem. Vad anser ministern att man kan göra åt denna snedfördelning?</textBlock>
  </contentBlock>
  <contentBlock page="0" id="i-ecd91742e44462e6">
    <textBlock id="i-b68a370878489d94">Anf.  46  Försvarsminister LENI BJÖRK-</textBlock>
    <textBlock id="i-9a44827bcbde30de">LUND (s):</textBlock>
    <textBlock id="i-0343a43c3ae0935c">Fru talman! Allra först vill jag säga att den undersökningen har kommit till därför att Pliktverket självt ville se hur dess uttagningsinstrument fungerar. Nu har Pliktverket fått materialet. Man har sagt att man noga ska analysera det här. I alla direktiv som har gått ut till myndigheterna inom försvaret finns det nämligen med att man ska skapa en mångfald på olika sätt.</textBlock>
    <textBlock id="i-e5ec3c060c95d682">Därför är det viktigt att myndigheterna tar bort eventuella hinder. Nu pågår det en process inom Pliktverket där man ser vilka åtgärder som ska till för att en eventuell snedfördelning inte ska fortsätta.</textBlock>
  </contentBlock>
  <contentBlock page="0" id="i-abfef4b44c0b91bd">
    <textBlock id="i-24f773a7d215fcf1">Anf.  47  LUCIANO ASTUDILLO (s):</textBlock>
    <textBlock id="i-f59a8b7146a1e716">Fru talman! Tack för svaret! Jag vill ändå slå fast att försvaret har en viktig roll i integrationen. För massor av ungdomar skulle försvaret kunna vara en väg in i det svenska samhället. Dessutom är det, precis som försvarsministern säger, av stor betydelse att det försvar vi har speglar den befolkning som vi har i dag. Jag känner mig trygg med svaret och hoppas att det sker en förändring framöver.</textBlock>
  </contentBlock>
  <contentBlock page="0" id="i-095c8be222c92c49">
    <textBlock id="i-0de3a98b50ef8f0d">Anf.  48  Försvarsminister LENI BJÖRK-</textBlock>
    <textBlock id="i-bc45183b42325d9d">LUND (s):</textBlock>
    <textBlock id="i-7ce2d2f070574035">Fru talman! Jag vill bara understryka att regeringen delar den uppfattning som du ger uttryck för. Hela processen syftar ju också till att man även från försvarets sida ska bidra till en integration och en mångfald. Och vi tror att vi kommer att få god kunskap och god erfarenhet från många invandrarfamiljer med en annan bakgrund än vår, med den fredliga utveckling som vi har haft i Sverige, när vi framgent ska ta itu med försvarets uppgifter.</textBlock>
    <textBlock id="i-9f147ce8baa4c812">Reformering av EU:s jordbrukspolitik</textBlock>
  </contentBlock>
  <contentBlock page="0" id="i-249533184b34ce53">
    <textBlock id="i-57f9b9ad77db8578">Anf.  49  HOLGER GUSTAFSSON (kd):</textBlock>
    <textBlock id="i-48bd945cde1a6a94">Fru talman! Jag vill ställa en fråga till konsumentoch jordbruksministern.</textBlock>
    <textBlock id="i-741e5c8f5b716b86">Den europeiska kommissionen, påhejad av den svenska regeringen, har lagt fram ett förslag om en radikalt förändrad jordbrukspolitik som innebär helt förändrade stödformer och kanske den största lönsamhetsförändringen genom tiderna.</textBlock>
    <textBlock id="i-ea434853861393a9">Principbeslut ska tas i juni detta år, och konsekvenserna blir med största sannolikhet en enorm strukturförändring inom den svenska bondekåren och den svenska livsmedelsindustrin, där tusentals jobb går förlorade.</textBlock>
    <textBlock id="i-5911c39d5f13dd04">Min fråga är: Varför får vi inte se någon konsekvensutredning av vad detta kommer att innebära för bondenäringen och för livsmedelsindustrin, och är det rimligt att en hel näring ska gå med förbundna ögon när det bara är fem månader kvar tills det här beslutet förväntas tas?</textBlock>
  </contentBlock>
  <contentBlock page="0" id="i-2132d86dc98126cb">
    <textBlock id="i-1a3276b0d258474e">Anf.  50  Jordbruksminister ANN-CHRISTIN</textBlock>
    <textBlock id="i-216944752a5441c7">NYKVIST (s):</textBlock>
    <textBlock id="i-90d6dd33d7f41b4f">Fru talman! Det är riktigt att vi i januari fick lagförslag från kommissionen, men det är inte ett helt nytt förslag. Vi hade inriktningen klar för oss redan under sommaren.</textBlock>
    <textBlock id="i-673d52f1c65c1451">Det här är nödvändigt för att vi ska kunna reformera jordbrukspolitiken, få en politik som är mer inriktad på det som konsumenterna efterfrågar och inte en politik som innebär att vi producerar för stödsystemen.</textBlock>
    <textBlock id="i-c0c27afc72536dbf">Det är förändringar i rätt riktning. Konsekvensanalyser görs successivt. Vi har gjort en del konsekvensanalyser och har nu dragit i gång ett arbete som ska resultera i olika typer av utredningar under våren. Det är inte bara staten som gör utredningar, utan även andra intressenter. Jag vill understryka att jag personligen tycker att detta är viktigt. Vi måste ha ett bra underlag, men det går inte att göra en gigantisk konsekvensanalys och säga: det är det här som blir konsekvenserna. Förslaget förändras hela tiden vartefter som förhandlingarna fortgår i EU.</textBlock>
  </contentBlock>
  <contentBlock page="0" id="i-ef96cbd8ea1b198a">
    <textBlock id="i-d52fd3fb7452dbf0">Anf.  51  HOLGER GUSTAFSSON (kd):</textBlock>
    <textBlock id="i-d9edee326c600e18">Fru talman! Den grupp som heter Jord och skog och som regeringen själv har tagit initiativet till säger att det blir omöjligt att starta företag och utveckla företag som har betesbaserad nötköttsproduktion.</textBlock>
    <textBlock id="i-5abc12f40a8b5725">Många företag kommer att upphöra. Det blir en accelererad nedläggning av mjölkgårdar. Det handlar om dramatiska förändringar.</textBlock>
    <textBlock id="i-3433ac0cee679f49">Jag skulle vilja ställa en fråga till ministern som konsumentminister. När vi får en sådan kraftig lönsamhetsförsämring kommer det att bli omöjligt för svenska bönder att konkurrera med sina konkurrenter på andra sidan Östersjön, där lönerna är 15-20 kr i timmen. Bedömer konsumentministern det som ett konsumentintresse att svenska konsumenter kan köpa livsmedel som är producerade i Sverige med svensk kvalitetskontroll, eller är det egalt? Kan vi lika gärna importera våra baslivsmedel?</textBlock>
  </contentBlock>
  <contentBlock page="0" id="i-b2ed7659b2ef54c3">
    <textBlock id="i-07286f9d70ad6934">Anf.  52  Jordbruksminister ANN-CHRISTIN</textBlock>
    <textBlock id="i-766b64b9b6aec67d">NYKVIST (s):</textBlock>
    <textBlock id="i-4e61630495acb705">Fru talman! Vi ska ha en ordning där vi kan konsumera svenska livsmedel. Vi ska också se till att svenska livsmedel kan exporteras. Svenska konsumenter ska även ha tillgång till livsmedel från andra länder.</textBlock>
    <textBlock id="i-927af005f8d60c36">När näringen ska få avsättning för sina produkter tycker jag att det är viktigt att man gör klart vilka mervärden man från näringens sida anser att svenska produkter har. Sedan är det konsumenterna som ska välja vilka produkter de vill ha.</textBlock>
    <textBlock id="i-3738a9b61526e470">Jag delar inte synen att denna reform kommer att få de konsekvenser som redovisas här. När det gäller konkurrensen från andra sidan Östersjön, från Baltikum och Polen, ger näringen inte uttryck för den oro som vi får höra om här i kammaren. Man ser snarare att det öppnas marknader, där man kan få avsättning för svenska produkter.</textBlock>
    <textBlock id="i-01d11b1d273ca6ce">Svensken på Guantánamobasen</textBlock>
  </contentBlock>
  <contentBlock page="0" id="i-75b33427c5584b43">
    <textBlock id="i-447de60b1f0f779e">Anf.  53  GUSTAV FRIDOLIN (mp):</textBlock>
    <textBlock id="i-cade22278e7006b9">Fru talman! Jag har en fråga till utrikesminister</textBlock>
    <textBlock id="i-89d97d3e1c7c7666">Anna Lindh om Mehdi Muhammed Ghezali, den svenska medborgare som sitter fången av USA på</textBlock>
    <textBlock id="i-960cfced78d3337e">Guantanamobasen på Kuba.</textBlock>
    <textBlock id="i-faa1c8f683e648ac">Jag vill tacka för att regeringen nu i veckan äntligen kommit med det ultimata kravet att Mehdi ska friges. Men jag vill också dryfta en viss oro kring det</textBlock>
    <textBlock id="i-56ab78e6e4932279">Ekouttalande som ministern gjorde i går på frågan om hur man ska gå vidare nu. Hon säger: Vi kan egentligen inte göra så mycket mer.</textBlock>
    <textBlock id="i-b939adb9e48c67eb">Låt oss backa. I december 2001 greps en svensk medborgare i Pakistan. Sverige underlät, trots vetskap om detta, att gå vidare och arbeta. Han blev flyttad till</textBlock>
    <textBlock id="i-ef9774ab09323f57">Guantánamo och inspärrad i en liten bur. Han har varit inspärrad där i över ett år, förvägrad såväl en civil fånges som en krigsfånges rättigheter. Ändå har</textBlock>
    <textBlock id="i-770424dc4c1627ba">Sverige tills nu bara ställt frågor. Det blir lite absurt när USA frånsäger sig internationella konventioner och ändå bara får frågor från Sveriges sida, som man inte svarar på.</textBlock>
    <textBlock id="i-aea0373e08260e8c">Äntligen har Sverige ställt sig upp och sagt att</textBlock>
    <textBlock id="i-60edb016f234748f">Mehdi ska friges, sagt det som är rätt och riktigt. I</textBlock>
    <textBlock id="i-90a5b9632d0b3a3e">nästa andetag säger man: Nu kan vi inte göra så mycket mer.</textBlock>
    <textBlock id="i-a9c17bf4bbc7e420">Jag vill ge Anna Lindh en möjlighet att ändra på detta svar och ge ett annat svar på frågan genom att ställa den en gång till. Hur avser Sverige nu att gå vidare för att säkerställa att Mehdi Muhammed Ghezali friges?</textBlock>
  </contentBlock>
  <contentBlock page="0" id="i-3143a7139d2b3173">
    <textBlock id="i-47c36f64cd9cc44a">Anf.  54  Utrikesminister ANNA LINDH (s):</textBlock>
    <textBlock id="i-e780f13397488929">Fru talman! Jag tycker att Gustav Fridolin skulle ha lyssnat på mitt svar. Jag sade att vi ska ta ett steg i taget. Nu har vi begärt att han ska friges, eftersom</textBlock>
    <textBlock id="i-471dc3d5aecacf13">USA inte har svarat på våra frågor och inte har gett en rättslig grund till varför han ska hållas på Guantánamo. Nu avvaktar vi det amerikanska svaret. Vi kräver självklart det som vi genom vår rättsliga chef framförde, det vill säga att han ska friges. Om vi får ett negativt svar får vi återkomma. Vi förutsätter naturligtvis att vi får ett positivt svar på vår begäran.</textBlock>
    <textBlock id="i-861e79f10ffe6447">Vi får ta ett steg i taget.</textBlock>
  </contentBlock>
  <contentBlock page="0" id="i-0a950740fc2efaea">
    <textBlock id="i-f40fe415a524a0bd">Anf.  55  GUSTAV FRIDOLIN (mp):</textBlock>
    <textBlock id="i-93891a09ea292fe6">Fru talman! Jag vill tacka ministern för ett något mer positivt svar än det som kom fram i Ekot i går.</textBlock>
    <textBlock id="i-e317e345280ef687">För att se hur absurd denna situation är skulle vi kunna översätta den till sin motsats. Tänk om Sverige skulle hålla en amerikansk medborgare fången på en liten bas på Gotland! Inte tror ni väl att USA skulle nöja sig med att ställa frågor under ett år? Men vi är glada att utrikesministern och Utrikesdepartementet tagit del av den folkliga opinionen, vilket Guantánamogruppen, som samlar flera ledamöter från detta parlament, har krävt. Ett annat av våra krav har varit att Anna Lindh ska möta Medhi Muhammed Ghezalis far en gång till, utöver den gången i buren på Sergels torg i valrörelsen.</textBlock>
    <textBlock id="i-ca3d767cdc11caa3">Nu sitter Mehdi Ghezali, pappa Ghezali, på läktaren här uppe. Jag vill ställa den fråga till ministern som han skulle vilja ha ställt alldeles själv: Kommer ni med all kraft att verka för att hans son får en rättsriktig prövning och blir frigiven?</textBlock>
  </contentBlock>
  <contentBlock page="0" id="i-adc876d4536fb54b">
    <textBlock id="i-4ed51b6e2f286db0">Anf.  56  Utrikesminister ANNA LINDH (s):</textBlock>
    <textBlock id="i-033c70b1937becaf">Fru talman! För det första vill jag påminna Gustav</textBlock>
    <textBlock id="i-d72611b65dabcb49">Fridolin om att vi under ett års tid har agerat för att få klarhet i detta fall. Det är möjligt att Gustav Fridolin eller någon annan har några utmärkta svar på frågan vad vi skulle ha gjort för att vara mer framgångsrika.</textBlock>
    <textBlock id="i-2629c311dc9caf8a">Hittills har jag inte hört någon ha något konstruktivt förslag om vad Sverige hade kunnat göra. Hittills har jag inte sett något internationellt exempel på att någon med större framgång har drivit sina medborgares intressen på annat sätt än Sverige kunnat göra.</textBlock>
    <textBlock id="i-e6e0abdb1dac1a7e">Vi kommer att fortsätta att kämpa för att denna person friges. Vi kommer att fortsätta att arbeta för att få större rättssäkerhet när det gäller det internationella bekämpandet av terrorismen. Men jag skulle vara väldigt tacksam, fru talman, om en del av dem som kritiserar regeringen också någon gång kunde komma med något konstruktivt förslag om hur detta ska gå till.</textBlock>
    <textBlock id="i-352526c783705e89">Regeringens utnämningspolitik</textBlock>
  </contentBlock>
  <contentBlock page="0" id="i-f0ad6a2a39c08191">
    <textBlock id="i-0a952aefcc8836a7">Anf.  57  TOBIAS KRANTZ (fp):</textBlock>
    <textBlock id="i-55905266ba1ee6ca">Fru talman! På förmiddagen nåddes vi av beskedet att regeringen hade utnämnt förra statsrådet Maj-</textBlock>
    <textBlock id="i-2fb348c10994ea70">Inger Klingvall till ambassadör i Moçambique. Det var ett intressant besked ur minst två synvinklar.</textBlock>
    <textBlock id="i-c6d95e9bdf267971">För det första visar det sig att trenden håller i sig.</textBlock>
    <textBlock id="i-4fea3655b3bd631d">Den socialdemokratiska regeringen fortsätter att se statliga toppjobb som förläningar till gamla avdankade socialdemokratiska statsråd.</textBlock>
    <textBlock id="i-56f0434c19c357b8">För det andra tycker jag att det tyder på en tilltagande politisering av den svenska förvaltningen.</textBlock>
    <textBlock id="i-ea9ba5abd34a99a4">Politiska meriter och följsamhet mot den politiska makten blir viktigare än kunskap, kompetens och integritet. Det är just dessa tre nyckelbegrepp som den svenska förvaltningsmodellen bygger på.</textBlock>
    <textBlock id="i-41abaee9e11de1ed">Regeringen har nyligen tillsatt en utredning som ska se över förhållandet mellan regeringen och myndigheterna. Jag vill ställa den enkla frågan till statsrådet Pär Nuder om vi ska tolka utnämningen av Maj-</textBlock>
    <textBlock id="i-ec4dee066b83c6cd">Inger Klingvall, innan utredningen ens har börjat, som att regeringen redan har övergivit den svenska förvaltningsmodellen med självständiga myndigheter.</textBlock>
  </contentBlock>
  <contentBlock page="0" id="i-d3b1473b37e9b0e3">
    <textBlock id="i-6a6b437f72be7c14">Anf.  58  Statsrådet PÄR NUDER (s):</textBlock>
    <textBlock id="i-16a836840c19a07e">Fru talman! Regeringens utnämningar bygger på regeringsformens principer om att det är förtjänst och skicklighet som ska vägleda alla utnämningar. Det gäller även i det aktuella fallet.</textBlock>
    <textBlock id="i-958ba65defb572f3">Den utredning som frågeställaren hänvisar till ska granska relationen mellan regering och myndigheter.</textBlock>
    <textBlock id="i-962e4249f5ddff07">Den ska granska hela den vertikala organisationen i det offentliga samhället, det vill säga nivåskillnaderna. Vem ska göra vad i den offentliga organisationen?</textBlock>
    <textBlock id="i-5655bf43f2fb2e53">Utnämningsmakten har varit föremål för konstitutionsutskottets prövning snart sagt varje år. Jag är helt övertygad om att det även kommer att ske i år.</textBlock>
  </contentBlock>
  <contentBlock page="0" id="i-bcd7cffc9af0bc99">
    <textBlock id="i-4f19fee5a99b7876">Anf.  59  TOBIAS KRANTZ (fp):</textBlock>
    <textBlock id="i-ca2074724b0699fb">Fru talman! Det var inte riktigt svar på den fråga jag ställde. Jag tyckte inte att statsrådet tog tillfället i akt att klara ut regeringens position.</textBlock>
    <textBlock id="i-188f24f9376f9511">Frågan om förhållandet mellan regeringen och myndigheterna har dykt upp bland annat genom den diskussion som har förts om att regeringen har missbrukat sin utnämningsmakt. Det kan inte vara så att väldigt många - kanske de allra flesta - utnämningar som sker bara görs mot bakgrund av att människor har en viss partibok. Denna fråga är extremt intressant och extremt viktig för regeringen att klara ut nu.</textBlock>
    <textBlock id="i-da4d25a9cec4b355">Har regeringen övergivit modellen med självständiga myndigheter, där tjänstemännen kännetecknas av opartiskhet och oväld?</textBlock>
  </contentBlock>
  <contentBlock page="0" id="i-d28c0453459ce6c0">
    <textBlock id="i-24d6e9ecce0927ae">Anf.  60  Statsrådet PÄR NUDER (s):</textBlock>
    <textBlock id="i-dd834109038f4a70">Fru talman! Självfallet inte. De fria självständiga myndigheterna är en grundbult i den svenska förvaltningsmodellen. Den stora utredningen ska nu granska hur gränssnittet mellan regeringen och myndigheterna ska se ut. Frågan om utnämningsmakten är en ständigt återkommande fråga för riksdagens granskning inom ramen för konstitutionsutskottet.</textBlock>
    <textBlock id="i-9da63be4926acf58">Frågan har granskats år från år, och år från år har samma svar kommit från riksdagen: Regeringen missbrukar inte utnämningsmakten. Den följer regeringsformens principer om förtjänst och skicklighet.</textBlock>
    <textBlock id="i-5a810538aec648bf">Det kommer att vägleda oss även i fortsättningen.</textBlock>
    <textBlock id="i-f1de2f06d37cbbf9">Skyddsjakt på varg</textBlock>
  </contentBlock>
  <contentBlock page="0" id="i-26665a310052f69f">
    <textBlock id="i-7121719202c9b5d8">Anf.  61  RIGMOR STENMARK (c):</textBlock>
    <textBlock id="i-7d83e64c3a0b166b">Fru talman! I Uppland är man i dag mycket upprörd. Man har fått besked om att den man som sköt en varg som rivit många tamdjur i norra Uppland har ställts inför åtal. Han riskerar, om han nu blir dömd, fängelse mellan sex månader och fyra år.</textBlock>
    <textBlock id="i-25aa105da8865892">Vi från Centerpartiet tycker att det är en orimlig lagstiftning vi har när man inte rättsligt kan skydda sina tamdjur. Jag undrar vad jordbruksministern tycker om den frågan.</textBlock>
  </contentBlock>
  <contentBlock page="0" id="i-8b32978544cfe5e6">
    <textBlock id="i-25cad22cc42234a2">Anf.  62  Jordbruksminister ANN-CHRISTIN</textBlock>
    <textBlock id="i-77bdde41838bfbcc">NYKVIST (s):</textBlock>
    <textBlock id="i-07535dd9d85c5bd3">Fru talman! Vi har en lagstiftning som ska hjälpa oss att få en balans mellan olika intressen. Vi har intresse av att värna om en rovdjursstam, och vi har andra intressen, bland annat ekonomiska, när det gäller näringsutövning. Jag menar att vi har en lagstiftning som ger en rimlig balans i dessa avseenden.</textBlock>
    <textBlock id="i-955f68eb5ca748d8">Sedan är alltid det enskilda fallet uppseendeväckande när sådant här händer. Men vi har ändå en avvägning som ger ett rimligt resultat när man ser till helheten.</textBlock>
  </contentBlock>
  <contentBlock page="0" id="i-e8e22982da528618">
    <textBlock id="i-06399428868a37ad">Anf.  63  RIGMOR STENMARK (c):</textBlock>
    <textBlock id="i-e1f80851d1a56976">Fru talman! Jag delar åsikten att man måste skydda två intressen. Men den lagtext vi har i dag skyddar bara den ena parten. Vad jag vill framhålla är att vi måste ha en förändrad lagtext så att det inte råder något som helst tvivel om att en djurägare eller den som sköter tamdjur inte ska förhindras att skjuta ett rovdjur för att skydda sina tamdjur. Det måste komma till en sådan lagstiftning så att man inte får den här obalansen och de här skiljaktigheterna - de som älskar vargen och de som hatar vargen. Vi måste komma bort ifrån det.</textBlock>
    <textBlock id="i-af1e7cfaa097ec32">Jag vill vädja till jordbruksministern att tänka till flera gånger och läsa lagtexten noga.</textBlock>
  </contentBlock>
  <contentBlock page="0" id="i-a32c319bd5f6832f">
    <textBlock id="i-0817823f21d9c1c6">Anf.  64  Jordbruksminister ANN-CHRISTIN</textBlock>
    <textBlock id="i-26861d96e6789706">NYKVIST (s):</textBlock>
    <textBlock id="i-3c42a37a18760eab">Fru talman! Det finns redan i den nuvarande lagstiftningen ett utrymme för den enskilde djurägaren att vidta åtgärder. Det krävs då att man kan göra sannolikt att detta är ett rovdjur som har rivit tamboskap och att det därigenom finns en risk att det ska göra så också i fortsättningen. Man får dock inte skjuta rovdjuret när det angriper första gången. Jag tycker att detta är en rimlig nivå på lagstiftningen.</textBlock>
    <textBlock id="i-a08224eeca5c7983">Böndernas konkurrensförutsättningar</textBlock>
  </contentBlock>
  <contentBlock page="0" id="i-0bac41de97190a51">
    <textBlock id="i-af898c9d4a4a689a">Anf.  65  BENGT-ANDERS JOHANS-</textBlock>
    <textBlock id="i-00317cc48ae7b1f8">SON (m):</textBlock>
    <textBlock id="i-1eea1dba66a57652">Fru talman! Den halvtidsöversyn som har varit uppe ett par gånger tidigare är en av de viktigaste reformer som regeringen kommer att ta ställning till inom en sexmånadersperiod. Den berör en hel yrkeskår, och den handlar om våra möjligheter att konkurrera med andra länder.</textBlock>
    <textBlock id="i-85d138db1888c491">I ett interpellationssvar tidigare i dag har jordbruksministern uttryckt att regeringen "för en aktiv politik för en ökad konkurrens då det är en viktig del i arbetet för att stärka och utveckla den svenska ekonomin. Effektiva marknader med väl fungerande konkurrens är en förutsättning för en långsiktig ekonomisk tillväxt. Jordbrukssektorn utgör inte något undantag."</textBlock>
    <textBlock id="i-73e62a951311a288">År 1997 gjordes en jämförelse mellan de olika länderna i Europa. Då utlovade den socialdemokratiska regeringen att detta skulle harmoniseras så att vi hamnade på samma nivå. Detta har ännu inte skett.</textBlock>
    <textBlock id="i-ebe2ee1fe1e8f73b">Med hänvisning till det nya tryck som de svenska bönderna nu får och som de andra inte får på samma sätt, kan jordbruksministern nu lova att ge de svenska bönderna åtminstone samma förutsättningar?</textBlock>
  </contentBlock>
  <contentBlock page="0" id="i-c240e6c53c0b8db6">
    <textBlock id="i-d4a0b26dc8c2283f">Anf.  66  Jordbruksminister ANN-CHRISTIN</textBlock>
    <textBlock id="i-001dde6842fad16b">NYKVIST (s):</textBlock>
    <textBlock id="i-a25372297b92f913">Fru talman! När det talas om samma förutsättningar för de svenska bönderna utgår jag ifrån att frågeställaren menar den så kallade ryggsäcken när man jämför konkurrensförutsättningar länder emellan. Det är väldigt svårt att göra den här typen av jämförelser. Det finns alltid någonting som skiljer sig länder emellan.</textBlock>
    <textBlock id="i-fc38a67ee3ef392e">Vi har ringat in några områden där vi arbetar för att förbättra konkurrensförutsättningarna för det svenska jordbruket. Jag har i ett svar på en tidigare fråga nämnt att det handlar om de så kallade gödselmedelsavgifterna, där vi har återfört pengar som totalt motsvarar ungefär 1 miljard till näringen. Vi arbetar också för närvarande med frågor om bland annat dieselskatten.</textBlock>
    <textBlock id="i-aacbb6fa8a5847f2">Det handlar dock inte bara om de här skatterna utan också om förutsättningarna i övrigt för näringen.</textBlock>
    <textBlock id="i-072fce3bcd179ee2">Där gör den svenska regeringen ett antal olika insatser för att främja företagsamhet. Det är viktigt att vi på olika sätt stöttar det entreprenörskap som finns inom jordbruksnäringen.</textBlock>
  </contentBlock>
  <contentBlock page="0" id="i-4db19e7269f3a580">
    <textBlock id="i-e3bd3f061c720ab1">Anf.  67  BENGT-ANDERS JOHANS-</textBlock>
    <textBlock id="i-bd733658ce4639cc">SON (m):</textBlock>
    <textBlock id="i-bb429e9574d1747c">Fru talman! Det handlar inte om att stötta näringen. Det handlar om att ge samma förutsättningar på samma marknad. Den socialdemokratiska regeringen har flera gånger utlovat att man ska skapa samma förutsättningar. När det nu börjar närma sig den kritiska punkten snärjer man in sig genom att hänvisa till när ekonomin tillåter, att det är svårt att göra jämförelser etcetera. Kan inte regeringen åtminstone stå upp och säga att de svenska bönderna ska ha samma förutsättningar? Annars får vi ju en import som kommer att välla in över landet.</textBlock>
  </contentBlock>
  <contentBlock page="0" id="i-cc2918db4429b4bb">
    <textBlock id="i-094fd8ec41d34ec1">Anf.  68  Jordbruksminister ANN-CHRISTIN</textBlock>
    <textBlock id="i-532efb78f3454eab">NYKVIST (s):</textBlock>
    <textBlock id="i-b20e1e3dcc864b9c">Fru talman! Jag tycker att jag redan har svarat på den frågan. Vi arbetar för att ge de svenska bönderna goda förutsättningar. Jag menar också att de svenska bönderna i många fall kan ha konkurrensfördelar i och med att man har en produktion av så hög kvalitet att man kan finna marknader där konsumenterna har väldigt höga krav. I dessa kvalitetskrav ligger sådant som vi är bra på. Vi är mycket bra på djuromsorg. Vi är mycket bra på att ta hänsyn till miljön.</textBlock>
    <textBlock id="i-70b610d4b86b9fde">Jag vill alltså vidga den här frågan. Det handlar inte bara om att räkna kronor och ören och jämföra skattesatser med andra länder. Det handlar om mycket, mycket mer.</textBlock>
    <textBlock id="i-512cb4210bbf7f30">Östersjömiljarden</textBlock>
  </contentBlock>
  <contentBlock page="0" id="i-c18b79825efee8df">
    <textBlock id="i-96544cbc51683d90">Anf.  69  MARIA LARSSON (kd):</textBlock>
    <textBlock id="i-f671e5f329d5f96f">Fru talman! Jag har en fråga till utrikesminister</textBlock>
    <textBlock id="i-8bd7261f1c65c4ab">Anna Lindh, som också svarar på övergripande frågor. Den handlar om Östersjömiljarden.</textBlock>
    <textBlock id="i-f43e76c7f8030d8a">Regeringen har ju haft en storskalig satsning med</textBlock>
    <textBlock id="i-be5bf6cb35acf0c8">1 miljard kronor om året för att skapa jobb i Sverige i ett Östersjösamarbete. Denna satsning har granskats och befunnits vara ett fiasko. I bästa fall gav den första Östersjömiljarden 237 nya jobb. Det innebär att varje jobb som tillskapades kostade 4 miljoner kronor. De som har granskat projektet säger samfällt att regeringen har handlagt detta på ett mycket slarvigt och oprofessionellt sätt.</textBlock>
    <textBlock id="i-acb1894707cd1f46">Min fråga är: Hur kommer det sig att så här stora satsningar får fortgå med så dålig kontroll att vi får ut så lite av de skattepengar som regeringen har ett ansvar för att förvalta på ett bra sätt?</textBlock>
  </contentBlock>
  <contentBlock page="0" id="i-fa6c63c2b6877dab">
    <textBlock id="i-ea694bb826958c5c">Anf.  70  Utrikesminister ANNA LINDH (s):</textBlock>
    <textBlock id="i-8a7a6459d1868355">Fru talman! Jag kan i dag inte svara på exakt vilka resultat Östersjömiljarden har gett. Den utvärderas just nu. Så mycket kan jag dock säga som att de effekter jag sett, särskilt på mitt tidigare område, miljöområdet, har varit väldigt stora. Jag vet inte hur många sysselsättningstillfällen den har gett, men att den har gett reningsanläggningar och satsningar på bättre miljö i väldigt många länder runt Östersjön och därmed bidragit till att vi också ska få en renare Östersjö är helt uppenbart. Att den dessutom har bidragit till ett bättre samarbete runt Östersjön och gett många välbehövliga projekt det extra tillskott som behövts för att de ska kunna bli verklighet är också uppenbart.</textBlock>
    <textBlock id="i-3639088072bb346c">Sedan får den samlade utvärderingen visa ifall det har funnits brister i handläggningen och i hur många svenska arbetstillfällen som Östersjömiljarden har gett.</textBlock>
  </contentBlock>
  <contentBlock page="0" id="i-86ebfcf5db313133">
    <textBlock id="i-336b5b7ed47373c7">Anf.  71  MARIA LARSSON (kd):</textBlock>
    <textBlock id="i-7b06d53082e2e185">Fru talman! Vi får ju hoppas att den har gett några positiva resultat.</textBlock>
    <textBlock id="i-54b38d6dcfa84c63">Uppenbarligen har också en stor mängd skattemedel gått ut utan att användas på ett effektivt sätt. Det fanns något exempel där en inventering av hamnar i</textBlock>
    <textBlock id="i-6b4e4e958540277b">Ryssland gjordes enbart av en tysk och en norsk konsult. Konsulterna har haft mycket nytta av Östersjömiljarden; det kan man nog se redan nu.</textBlock>
    <textBlock id="i-a9ea66de3e276f32">Nu är det så att Östersjömiljarden löper även det här året. 1 miljard rullar också i år. Då är min fråga:</textBlock>
    <textBlock id="i-1e290bcdbf1bbde5">Vilka åtgärder har regeringen vidtagit för att ha kontroll över att medlen verkligen används på ett effektivt sätt, för att förbättra kontrollen av det som faktiskt är skattemedel?</textBlock>
  </contentBlock>
  <contentBlock page="0" id="i-5481d0e797fc251b">
    <textBlock id="i-9dd41c96843d837d">Anf.  72  Utrikesminister ANNA LINDH (s):</textBlock>
    <textBlock id="i-1e0dbca66837c0a7">Fru talman! Eftersom det har förts en diskussion om Östersjömiljarden är det klart att man också har tagit till sig kritiken och sett till att man har fått en ordentlig beredning, en ordentlig handläggning av ärendena.</textBlock>
    <textBlock id="i-6f19e120ac548e39">Det går säkert att finna exempel på att Östersjömiljarden inte har använts på det mest effektiva sättet.</textBlock>
    <textBlock id="i-8e91b386b4e501ae">Vi ska ta del av utvärderingen. Men jag är övertygad om att den totalt sett har gett upphov till väldigt många positiva projekt för Östersjön. Inte minst kommer den att ge det resultatet att vi faktiskt får en renare Östersjö, någonting som inte minst Sverige länge har efterlyst.</textBlock>
    <textBlock id="i-32b1023c962299df">Barentssamarbetet</textBlock>
  </contentBlock>
  <contentBlock page="0" id="i-b6050c47054671ce">
    <textBlock id="i-c267da19b24ef36f">Anf.  73  MARIA ÖBERG (s):</textBlock>
    <textBlock id="i-8ad70b0cc99b7909">Fru talman! Jag vill ställa en fråga till statsrådet</textBlock>
    <textBlock id="i-8bb03c7bb1008a3c">Anna Lindh angående Barentssamarbetet.</textBlock>
    <textBlock id="i-3d3c5a85de9cfb51">Barentsregionen är en mycket aktiv region, och samarbetet över gränserna betyder mycket för utvecklingen, inte bara för oss som bor i norr utan också för övriga Sverige och Europa. Tack vare detta samarbete, som sträcker sig från Norge över Sverige och Finland till Ryssland, säkrar vi en fredlig och stabil utveckling i regionen. Vi vidareutvecklar de kulturella banden mellan folken och lägger på detta sätt grunden för en bärkraftig ekonomisk och social utveckling i området.</textBlock>
    <textBlock id="i-cf9dc77a1231461b">I en utredning konstateras att styrformerna för de statliga resurser som tillförs Barentssamarbetet måste effektiviseras och resurserna samlas. I Norrbotten har vi av tradition samarbetat över gränserna och därför vore kanske Haparanda en idealisk plats för detta.</textBlock>
    <textBlock id="i-06af0c06d2404a4b">Min fråga är: Hur ser du på möjligheten att inrätta en institution för Barentssamarbetet?</textBlock>
  </contentBlock>
  <contentBlock page="0" id="i-1484d4db2189dbf0">
    <textBlock id="i-fbcbd5b7616ef959">Anf.  74  Utrikesminister ANNA LINDH (s):</textBlock>
    <textBlock id="i-7c45896bcca39228">Fru talman! Vilken form Barentssamarbetet ska ha, om man ska ha en speciell institution eller ett sekretariat, är någonting som vi håller på att se över.</textBlock>
    <textBlock id="i-0fe6d10f118c322b">Det viktiga är att vi når framgång med Barentsfrågorna.</textBlock>
    <textBlock id="i-9a2bccf624776547">Under det år som vi har varit ordförande i Barentsrådet tycker jag att vi kan se väldigt bra framgångar. Vi har till exempel sett hur de gränsstationer, i Salla och på andra ställen, som bland annat Norrbotten länge har efterlyst ska öppna faktiskt har öppnats. Vi kan se att vi genom statsministeröverenskommelsen i Kirkenes för ungefär en månad sedan kom överens om att äntligen kunna ta hand om det ryska kärnavfallet i och med att man nu verkar vara helt överens om det så kallade MNEPR-avtalet. Den största miljöfrågan är alltså därmed åtgärdad.</textBlock>
    <textBlock id="i-50a6fed4dbf1795d">Vi har också fortsatt att öka utbytet över gränserna, både för att se till att vanliga människor får större möjligheter till ett utbyte över gränserna och för att se till att företagssamarbete underlättas.</textBlock>
    <textBlock id="i-29d39d2a6591cd0f">Hur vi bäst garanterar att det här fortsätter och i exakt vilken form får vi återkomma till.</textBlock>
  </contentBlock>
  <contentBlock page="0" id="i-81f6137ede351e6a">
    <textBlock id="i-c45d408a0a5ea226">Anf.  75  MARIA ÖBERG (s):</textBlock>
    <textBlock id="i-48149c164d209d3a">Fru talman! Jag tackar så mycket för svaret och ser mot framtiden.</textBlock>
    <textBlock id="i-cca40541aed8bc17">Alkoholreklam</textBlock>
  </contentBlock>
  <contentBlock page="0" id="i-2f31bd41772d1e0f">
    <textBlock id="i-0c0da45db738fd68">Anf.  76  GABRIEL ROMANUS (fp):</textBlock>
    <textBlock id="i-690f84955b120c57">Fru talman! Domen i går i det så kallade Gourmetmålet var ett exempel på det som man kan kalla för ett demokratiskt underskott inom Europeiska unionen. EG-domstolen hade konstaterat att det var ett svenskt avgörande om den så kallade inskränkningen i handeln som det svenska alkoholreklamförbudet innebär är acceptabelt därför att det skyddar folkhälsan. Men det avgörande beslutet fick inte fattas av svenska folkets representanter här i riksdagen utan det avgörandet föll på en grupp jurister i Marknadsdomstolen som uppenbarligen tycker att marknadsföringens frihet är viktigare än folkhälsan.</textBlock>
    <textBlock id="i-348ceb4c42e6324f">Nu är det ett oklart rättsläge och folkhälsoministern har aviserat en ny lag. Naturligtvis måste vi hålla oss inom EU:s regelverk så länge det ser ut som det gör. Men jag hoppas att vi inte kommer att vara alltför försiktiga när det gäller att försöka begränsa alkoholreklamen med tanke på den kraftiga ökning av alkoholkonsumtionen som nu pågår.</textBlock>
    <textBlock id="i-d11bf9b9361686c3">Jag skulle vilja fråga utrikesministern: Kan vi räkna med att regeringen både försöker begränsa alkoholreklamen så mycket som möjligt i nuvarande läge och försöker verka för ett förtydligat regelverk så att det blir klart att de nationella parlamenten kan begränsa alkoholreklam med hänsyn till folkhälsan?</textBlock>
  </contentBlock>
  <contentBlock page="0" id="i-cbf6743de3c77494">
    <textBlock id="i-041e9a002aafc150">Anf.  77  Jordbruksminister ANN-CHRISTIN</textBlock>
    <textBlock id="i-09a8c27dd03e5bc8">NYKVIST (s):</textBlock>
    <textBlock id="i-7bdf9076f5ed59b0">Fru talman! Som konsumentminister tar jag svaret på den frågan, eftersom jag också har ett ansvar för marknadsföringslagen.</textBlock>
    <textBlock id="i-45cea334439b8a4f">Det är klart att det är ett bakslag för alkoholpolitiken, en alkoholpolitik som har en stark förankring i den här kammaren. Men beslutet innebär inte att vi kommer att släppa alkoholreklamen fri.</textBlock>
    <textBlock id="i-5d127b6a367211ff">Vi har genom Marknadsdomstolens beslut fått ett otydligt rättsläge, och vi ska se till att vi snabbt kan få en tydlig lagstiftning på plats. Det vi särskilt kan inrikta oss på är att titta närmare på hur reklamen ska förhålla sig till olika typer av alkohol. Hur ska vi se på spritreklam? Hur ska reklamen förhålla sig till barn och ungdomar? Hur ska vi hantera begreppet måttfullhet i lagstiftningen?</textBlock>
    <textBlock id="i-2e4e13848fa379b6">Ett lagstiftningsarbete påbörjas omgående, och förhoppningsvis ska den nya reviderade lagen finnas på plats den 1 januari 2004.</textBlock>
  </contentBlock>
  <contentBlock page="0" id="i-769805ab44e113f6">
    <textBlock id="i-d14218301317f7f4">Anf.  78  GABRIEL ROMANUS (fp):</textBlock>
    <textBlock id="i-ba6f19c3ffb1b910">Fru talman! Vi har tidigare erfarenhet av att de jurister som ger råd åt regeringen ofta är ganska försiktiga. De tycks vara rädda för att vi ska råka ut för nya juridiska utmaningar.</textBlock>
    <textBlock id="i-539be4b185404566">Jag tycker i och för sig att det som jordbruksministern sade är gott och väl, men jag tror inte att man nödvändigtvis ska behöva gå så långt. Den här domen gäller ju en väldigt speciell tidskrift som vänder sig till speciellt matintresserade. Det är inte självklart att alkoholreklam måste tillåtas i dagspressen till exempel. Det här var ingen dagstidning.</textBlock>
    <textBlock id="i-5dcbda126e36fb7b">Framför allt tror jag att det vore värdefullt om regeringen också ville agera inom EU för att ändra eller förtydliga EU:s regelverk för att det ska bli tydligare att folkhälsan ska få väga tungt i konkurrensen med marknadsföringsintressena. Det är flera länder som förbereder insatser mot alkoholreklam. Jag hörde just i går om Irland. Kan regeringen engagera sig för detta samtidigt som man utformar en ny lag?</textBlock>
  </contentBlock>
  <contentBlock page="0" id="i-91abc42e2fdb6ac0">
    <textBlock id="i-f9dc4356fcce7d4c">Anf.  79  Jordbruksminister ANN-CHRISTIN</textBlock>
    <textBlock id="i-96cb800d06ab23ae">NYKVIST (s):</textBlock>
    <textBlock id="i-fecd5378e6768e5c">Fru talman! Jag delar synen att vi måste ha en restriktiv lagstiftning. Det är det som kommer att vara vårt förtecken i det arbete som har påbörjats.</textBlock>
    <textBlock id="i-1d58f7399c8dff4c">När det gäller arbetet inom EU markerar vi de här frågorna. Vi markerar att man ska kunna ta folkhälsohänsyn, att man ska kunna ta hänsyn till konsumentpolitiska frågor. Det finns utrymme för att driva den typen av frågor inom ramen för det arbete som är på gång när det gäller bland annat säljfrämjande åtgärder. Så regeringen driver de frågorna inom unionen.</textBlock>
    <textBlock id="i-1b1f9da0cb76351e">Frankrike-Afrika-toppmötet i Paris</textBlock>
  </contentBlock>
  <contentBlock page="0" id="i-fb627d63ae5c1473">
    <textBlock id="i-602564990c6a1f40">Anf.  80  CARINA HÄGG (s):</textBlock>
    <textBlock id="i-49eb27397ddb3c46">Fru talman! Jag blev väldigt upprörd när jag hörde att man skulle göra ett undantag för president Mugabe som kommer från det hårt drabbade Zimbabwe. Han ska tydligen få lov att komma till Paris. De enda som kan glädjas åt detta är kretsen kring Mugabe själv och möjligtvis affärerna i Paris som kan se Grace och kompani på shoppingrunda framför sig. För övrigt ger det fullständigt fel signaler till oppositionen, liksom till de som i länderna runtomkring oroligt följer vad som händer och med vilken tydlighet Europa kommer att kunna tala med president Mugabe.</textBlock>
    <textBlock id="i-339515243a97689a">Jag tycker att det är oerhört viktigt med tanke på läget att man också kan ge andra signaler till oppositionen, att man kan vara så öppen att man säger: Här fanns ingen enighet. Det här var ett kompromissbeslut som man från Sveriges sida kände att man tvingades gå med på. Anna Lindh skulle också här i kammaren kunna säga att det inte kommer att sändas någon invitation till president Mugabe till det planerade toppmötet mellan EU och de afrikanska länderna.</textBlock>
  </contentBlock>
  <contentBlock page="0" id="i-47cb2221fb247c20">
    <textBlock id="i-ce3e823c788cb69b">Anf.  81  Utrikesminister ANNA LINDH (s):</textBlock>
    <textBlock id="i-577ccafa5c783b2b">Fru talman! Jag kan instämma med Carina Hägg att det är fullständigt olämpligt att president Mugabe tillåts att resa in i något europeiskt land med tanke på att vi har sanktioner mot Zimbabwe. Förtrycket i</textBlock>
    <textBlock id="i-835235a279d589be">Zimbabwe har inte blivit mindre, snarare tvärtom. Vi ser just nu en process mot oppositionsledaren</textBlock>
    <textBlock id="i-2c1006e4d6d15efd">Tsvangirai som helt saknar alla rättssäkerhetskrav.</textBlock>
    <textBlock id="i-c22592138dd15f86">Det är en mycket allvarlig situation i Zimbabwe.</textBlock>
    <textBlock id="i-c82910efe70bc6ec">Det finns alla skäl att stå fast vid sanktionerna. Problemet med att Frankrike begärde ett undantag för sanktionerna för att ta in president Mugabe till Paris var att det visade sig att det fanns risk för att sanktionerna helt skulle upphöra om Frankrike inte fick sin vilja igenom. Det innebar att vi inte hade haft några sanktioner alls mot Zimbabwe i fortsättningen. Sverige stod tyvärr ganska ensamt i den här debatten.</textBlock>
    <textBlock id="i-6008b8fe43dd9c59">Därmed valde vi också att låta sanktionerna fortsätta och, tyvärr i det här fallet, att bevilja ett undantag för</textBlock>
    <textBlock id="i-4b47af7ba4592fd8">Mugabe och hans inresa till Paris.</textBlock>
  </contentBlock>
  <contentBlock page="0" id="i-84595f6752fa9efe">
    <textBlock id="i-1ea749aed09dc887">Anf.  82  CARINA HÄGG (s):</textBlock>
    <textBlock id="i-80c0956f19b050d5">Fru talman! Det är oerhört viktigt att man är tydlig när det gäller så grova övergrepp mot mänskliga rättigheter och när det gäller den brist på respekt för demokratiska processer vi ser i Zimbabwe.</textBlock>
    <textBlock id="i-45b1859076b43d03">Därför vill jag här i kammaren i dag säga att jag är kritisk mot att man fortfarande inte har brutit allt biståndsarbete med officiella delar av Zimbabwe. Vi stöder Zimbabwes parlament. Det kan jag absolut inte stå bakom. Vi vet att vi har en talman i Zimbabwes parlament som har mycket blod på sina händer, och han har varit inblandad i mycket som vi kritiserar på annat sätt. Jag kan inte se att stöd till parlamentet i dag när parlamentariker fängslas kan vara något positivt i den demokratiska processen. Det finns också svenska biståndspengar som går till organisationer som i sin tur har ett samarbete.</textBlock>
    <textBlock id="i-e7379a4f82fd72b8">Även i dessa delar borde vi säga nej och visa en tydlighet ända fram. Det finns brister, och jag vill gärna att Anna Lindh kommenterar detta.</textBlock>
  </contentBlock>
  <contentBlock page="0" id="i-080ed8e5354de25b">
    <textBlock id="i-4983ff6fa9b271a7">Anf.  83  Utrikesminister ANNA LINDH (s):</textBlock>
    <textBlock id="i-6a0956fd7545b4be">Fru talman! Sverige var faktiskt det första landet som bröt allt bistånd med Zimbabwe, utom just demokratibiståndet. Demokratibiståndet går till Zimbabwe därför att vi menar att det gynnar demokratin.</textBlock>
    <textBlock id="i-6d53dfc9c548fb39">Mugabe skulle naturligtvis bli oerhört upprörd över dessa ord, men demokratibiståndet går till att uppmuntra demokrati och därmed oppositionen i Zimbabwe. Om vi skar av det allra sista demokratibiståndet skulle vi kraftigt missgynna oppositionen, det vill säga de grupper som försöker arbeta för en demokratisering av Zimbabwe.</textBlock>
    <textBlock id="i-966cd9a70bfe2c60">Det är viktigt att vi lyssnar på oppositionen i ett land som Zimbabwe och tar hänsyn till också deras önskemål när det handlar om hur demokratibistånd ges. Därför skulle jag allvarligt beklaga om vi ställde in och skar ned det demokratibistånd som både vi och de fria organisationerna i Zimbabwe menar gör nytta.</textBlock>
    <textBlock id="i-d3536cfc2aae58cc">Det finns organisationer som trots våldet fortsätter. Det finns partier som trots våldet fortsätter.</textBlock>
    <textBlock id="i-d45c611615e98407">Bondens nya roll i samhället</textBlock>
  </contentBlock>
  <contentBlock page="0" id="i-b4df6f3da2a81703">
    <textBlock id="i-7a3868ded0b5ec85">Anf.  84  LENNART GUSTAVSSON (v):</textBlock>
    <textBlock id="i-5a81717c33b30da9">Fru talman! Jag vänder mig till jordbruksministern.</textBlock>
    <textBlock id="i-5719913d3ae37901">Sverige ansvarar under 2003 för ordförandeskapet i Nordiska rådet. I ordförandeprogrammet för jordoch skogsbruk sägs bland annat att både odlingslandskapet och skogslandskapet, liksom en livskraftig landsbygd, är en del av den nordiska identiteten.</textBlock>
    <textBlock id="i-2337c16a6ce0ecff">Vidare sägs att under ordförandeskapet kommer Sverige att ta upp frågan om bondens nya roll i samhället i de nordiska länderna.</textBlock>
    <textBlock id="i-58385d2973f87764">Vi vet alla att vi har en verklighet som ur mitt perspektiv ser ut så här: Antalet jordbruksföretag har under lång tid minskat. Det gäller framför allt Norrlands inland och fjällkommunerna.</textBlock>
    <textBlock id="i-16d54f1084eb9825">På vilket sätt kommer vi att kunna se en förändring av den nuvarande utvecklingen mot bakgrund av vad som sägs i programmet? Det vore intressant att få höra jordbruksministerns kommentar.</textBlock>
  </contentBlock>
  <contentBlock page="0" id="i-a1a6724b5d9bd25b">
    <textBlock id="i-7559b4495897a26c">Anf.  85  Jordbruksminister ANN-CHRISTIN</textBlock>
    <textBlock id="i-114cffd55b49206c">NYKVIST (s):</textBlock>
    <textBlock id="i-6d9476eb3003f00f">Fru talman! Det här är kopplat till vad som händer inom EU och reformeringen av EU:s jordbrukspolitik. Som jag sade tidigare i dag i kammaren arbetar vi på att få en ny ordning där vi producerar det som konsumenterna efterfrågar, där vi får en utfasning av bidrag och där vi också kan få bättre konsumentpriser på marknaden. I paketet har vi markerat att det är viktigt att vi värnar om andra värden. Här finns det vi kallar kollektiva nyttigheter, bland annat ett öppet odlingslandskap.</textBlock>
    <textBlock id="i-950cfc6e54359248">Här handlar det om att hitta möjligheter att ge ett stöd för den typen av utveckling på vår landsbygd.</textBlock>
    <textBlock id="i-f40f4c2d604454dc">Det kan vara olika typer av uppdrag som bonden kan få ta på sig. Det är sådant som jag tror att många är beredda att betala via skattsedeln. Det är något vi värderar. Det är ett kulturlandskap. Det är något vi vill ha i vår omgivning.</textBlock>
  </contentBlock>
  <contentBlock page="0" id="i-bcd06138d7f86a8c">
    <textBlock id="i-5e2ba43940d6885c">Anf.  86  LENNART GUSTAVSSON (v):</textBlock>
    <textBlock id="i-c4110a632fdc857a">Fru talman! Vi är överens om jordbrukets betydelse för landsbygden rent generellt. Sedan finns ett behov av att vår mat inte alltid transporteras långa sträckor. Det finns ett behov av att maten produceras nära, ekologiskt och inte alltid storskaligt.</textBlock>
    <textBlock id="i-6ffe71f1efb43c05">Vilka tre konkreta åtgärder är ministern beredd att vidta för att vi i högre grad ska skapa goda förutsättningar för en lokal och regional livsmedelsproduktion, som jag tror långsiktigt är oerhört viktigt?</textBlock>
  </contentBlock>
  <contentBlock page="0" id="i-3d7a49e3e7148818">
    <textBlock id="i-b9b3cb21a8b12723">Anf.  87  Jordbruksminister ANN-CHRISTIN</textBlock>
    <textBlock id="i-cf470d3a3cfb8c27">NYKVIST (s):</textBlock>
    <textBlock id="i-09573ab3189ced6b">Fru talman! Redan inom ramen för pågående program satsar vi på ett ekologiskt jordbruk. Vi är ganska ensamma om att ha satt upp mål där vi i procent säger exempelvis hur stor del av arealen som ska odlas ekologiskt och hur stor del av djuruppfödningen som ska ske ekologiskt. Vi bidrar ekonomiskt från statens sida för att förverkliga målen.</textBlock>
    <textBlock id="i-974803aa53d37f0f">Det är ett arbete som vi för vidare inom ramen för reformeringen av EU:s jordbrukspolitik och arbetet inom Europeiska unionen. Det finns med oss. Det handlar inte bara om omstruktureringen, som ju sannolikt kommer att leda till att vi får se en förändring när det gäller antalet jordbruksföretag. Det finns också en annan sida av saken, där vi lyfter fram det ekologiska, där vi lyfter fram den hållbara utvecklingen.</textBlock>
    <textBlock id="i-a626810d6f2eecab">Till detta kommer att kunna föra över pengar från stödsystemen till en satsning på miljö- och landsbygdsutveckling. Det finns i paketet, och inom ramen för det ska vi satsa också i Sverige.</textBlock>
    <textBlock id="i-ec007db4e8cc125c">Ett svenskt livskraftigt jordbruk</textBlock>
  </contentBlock>
  <contentBlock page="0" id="i-446671f2bf7ff416">
    <textBlock id="i-aadf6e5d051ba137">Anf.  88  ANNIKA QARLSSON (c):</textBlock>
    <textBlock id="i-60027181fc0c23bf">Fru talman! Jordbruksminister Ann-Christin</textBlock>
    <textBlock id="i-7b5cd6acd393dc60">Nykvist har fått svara på mycket i dag. Det är henne även jag vill prata med.</textBlock>
    <textBlock id="i-99d24689c2d79e0a">Vi vill att hela Sverige ska vara med och leva. I</textBlock>
    <textBlock id="i-03999855b4c77c66">detta är det svenska jordbruket en otroligt viktig motor, både som livsmedelsproducent och i efterföljande produktionsled men också i kultur- och miljöarbete.</textBlock>
    <textBlock id="i-6dbb3a3aa942de3e">Dessutom är det en viktig del i arbetet gentemot ett ekologiskt hållbart samhälle.</textBlock>
    <textBlock id="i-6933c03c18b28fe8">Många har i dag ställt frågor runtomkring det hela, men jag tror att frågan som jag fick från LRF-</textBlock>
    <textBlock id="i-ebcaee5fc88feb2a">kvinnorna i Västra Götaland häromveckan på något sätt utgör kärnan av alla frågorna.</textBlock>
    <textBlock id="i-5b1b460c736dfac8">Tycker jordbruksminister Ann-Christin Nykvist att det är viktigt med ett svenskt livskraftigt jordbruk?</textBlock>
  </contentBlock>
  <contentBlock page="0" id="i-bf26ac91a76e6854">
    <textBlock id="i-478bc0453ef59a8e">Anf.  89  Jordbruksminister ANN-CHRISTIN</textBlock>
    <textBlock id="i-aa41f976d8a6a69a">NYKVIST (s):</textBlock>
    <textBlock id="i-a6cf5c79683e5839">Fru talman! Ja, det är viktigt med ett svenskt livskraftigt jordbruk. När man tittar på vad näringen betyder för oss ser man att det inte är en så liten näring att man bara tittar på antalet sysselsatta inom själva jordbruket. Till sektorn hör lantbruket, skogen och industrier som lever på förädling och som ger service. Livsmedelsindustrin är till omsättningen den fjärde största näringen.</textBlock>
    <textBlock id="i-97eb9c713a1a4760">Den gröna näringen är en viktig del av svenskt företagande.</textBlock>
    <textBlock id="i-11c3522e561217d9">Relationen riksdag-regering</textBlock>
  </contentBlock>
  <contentBlock page="0" id="i-dc97d22353a5eade">
    <textBlock id="i-a60a68486846bb03">Anf.  90  SVEN GUNNAR PERSSON (kd):</textBlock>
    <textBlock id="i-35f7c877b4dd922d">Fru talman! Jag har en fråga till statsrådet Pär Nuder i hans egenskap av att syssla med demokratifrågor. Den handlar om relationen mellan riksdagen och regeringen.</textBlock>
    <textBlock id="i-1b4f7d5b1eb38cf3">För en vecka sedan fattade en enhällig kammare beslut om att Sverige snarast ska ansöka om att få</textBlock>
    <textBlock id="i-a2b364f25fc230e8">Östersjön klassad som särskilt skyddat havsområde och i andra hand arbeta vidare inom Helsingforskommissionen.</textBlock>
    <textBlock id="i-f9a21843c17e9a8e">Nu läser vi i kommentarer från Nordiska rådet att miljöministern har sagt att man i första hand ska jobba inom Helsingforskommissionen och inte i första hand ska gå fram med en egen ansökan. Det är direkt trots mot ett enhälligt riksdagsbeslut. Hur ser statsrådet på ett sådant agerande?</textBlock>
  </contentBlock>
  <contentBlock page="0" id="i-6c849394673c0e9d">
    <textBlock id="i-b8e19f36a2ea8036">Anf.  91  Statsrådet PÄR NUDER (s):</textBlock>
    <textBlock id="i-80b15981c3e62f1e">Fru talman! I miljöministerns frånvaro försöker frågeställaren förmå mig att svara på en sakfråga som jag inte behärskar eller har ansvar för. Jag är helt riktigt ansvarig för regeringsformen och därmed relationen mellan regeringen och riksdagen.</textBlock>
    <textBlock id="i-f134522cae482ee7">Självfallet tar regeringen mycket stor hänsyn till tillkännagivanden som riksdagen har avgivit till regeringen. Jag kan dessvärre inte uttala mig i det enskilda fallet. Det finns säkert bakomliggande orsaker till miljöministerns uttalande i det enskilda fallet, men allmänt sett följer självfallet regeringen de tillkännagivanden riksdagen ger regeringen.</textBlock>
  </contentBlock>
  <contentBlock page="0" id="i-eb44bb2566ee9844">
    <textBlock id="i-5e60ddd0c902ba01">Anf.  92  SVEN GUNNAR PERSSON (kd):</textBlock>
    <textBlock id="i-ebce4557daf7e920">Fru talman! Nu var det inte så att jag ställde frågan om sakinnehållet, om Östersjön som särskilt skyddat område. Frågan gällde just det faktum att miljöministern en vecka efter ett enhälligt riksdagsbeslut går tvärtemot riksdagsbeslutet och håller fast vid den gamla linjen, som ju riksdagen kritiserade genom sitt tillkännagivande.</textBlock>
    <textBlock id="i-7c41e0405a276a8c">Tycker inte demokratiministern att maktfördelningen mellan regering och riksdag nonchaleras genom ett sådant agerande?</textBlock>
  </contentBlock>
  <contentBlock page="0" id="i-3805335b0b581033">
    <textBlock id="i-776723d1c4c6daa6">Anf.  93  Statsrådet PÄR NUDER (s):</textBlock>
    <textBlock id="i-2cb5371e5c19f63b">Fru talman! Jag tänker inte recensera mina kollegers uttalanden. Jag är helt övertygad om att miljöministern har precis samma grundinställning som jag.</textBlock>
    <textBlock id="i-44671c3089a4229b">Riksdagens tillkännagivanden ska regeringen följa.</textBlock>
  </contentBlock>
  <contentBlock page="0" id="i-2d8e59321f5308f4">
    <textBlock id="i-2cbe8b688f79b1cf">Anf.  94  ANDRE VICE TALMANNEN:</textBlock>
    <textBlock id="i-975f24a35cfa4120">Då är veckans frågestund avslutad. Jag tackar de deltagande, både ministrar och frågeställare.</textBlock>
  </contentBlock>
  <contentBlock page="0" id="i-0807912f26970ad9">
    <textBlock id="i-8a9f353e05673e96">11 §  Bordläggning</textBlock>
  </contentBlock>
  <contentBlock page="0" id="i-def01043bec84514">
    <textBlock id="i-ba89834491b26556">Anmäldes och bordlades</textBlock>
    <textBlock id="i-f4d02018c1561489">Motioner med anledning av prop. 2002/03:36 Behandling av personuppgifter inom socialtjänsten</textBlock>
    <textBlock id="i-1ab2c64233fe8a54">2002/03:So33 av Cristina Husmark Pehrsson m.fl. (m)</textBlock>
    <textBlock id="i-19e583e5db8a1f8f">2002/03:So34 av Kerstin Heinemann m.fl. (fp)</textBlock>
  </contentBlock>
  <contentBlock page="0" id="i-b4407207e3263448">
    <textBlock id="i-292b2967eb5a4e43">med anledning av prop. 2002/03:50 Etikprövning av forskning</textBlock>
    <textBlock id="i-9baa501bdb23aedf">2002/03:Ub4 av Gunilla Carlsson i Tyresö m.fl. (m)</textBlock>
    <textBlock id="i-ed51d943d243f5f3">2002/03:Ub5 av Sofia Larsen m.fl. (c)</textBlock>
    <textBlock id="i-0386519d11a38f6e">2002/03:Ub6 av Ulf Nilsson m.fl. (fp)</textBlock>
    <textBlock id="i-7b70ad0109c22d04">2002/03:Ub7 av Inger Davidson m.fl. (kd)</textBlock>
    <textBlock id="i-b04e3bb87c850e7c">2002/03:Ub8 av Mikaela Valtersson m.fl. (mp)</textBlock>
  </contentBlock>
  <contentBlock page="0" id="i-af53377d50012987">
    <textBlock id="i-518bc509b58f3e05">med anledning av skr. 2002/03:28 Migration och asylpolitik</textBlock>
    <textBlock id="i-f72fac9d80e74c47">2002/03:Sf3 av Ulla Hoffmann m.fl. (v)</textBlock>
    <textBlock id="i-357828ace4086cce">2002/03:Sf4 av Birgitta Carlsson m.fl. (c)</textBlock>
    <textBlock id="i-23b0a521f30b43a9">2002/03:Sf5 av Bo Könberg m.fl. (fp)</textBlock>
    <textBlock id="i-3eadc806986f41e4">2002/03:Sf6 av Sven Brus m.fl. (kd)</textBlock>
    <textBlock id="i-e72c2bb0d6898449">2002/03:Sf7 av Sten Tolgfors m.fl. (m)</textBlock>
    <textBlock id="i-2e265039a0e21fee">2002/03:Sf8 av Mona Jönsson m.fl. (mp)</textBlock>
  </contentBlock>
  <contentBlock page="0" id="i-1b0dffbfb61dc083">
    <textBlock id="i-ea8a41920df05369">med anledning av skr. 2002/03:29 Johannesburg -</textBlock>
    <textBlock id="i-a0bab4c2abd84224">FN:s världstoppmöte om hållbar utveckling</textBlock>
    <textBlock id="i-663053a2d9aa554d">2002/03:MJ7 av Jan Andersson m.fl. (c)</textBlock>
    <textBlock id="i-1f7cf033a387b473">2002/03:MJ8 av Sverker Thorén m.fl. (fp)</textBlock>
    <textBlock id="i-41a47e1a481ab867">2002/03:MJ9 av Catharina Elmsäter-Svärd m.fl. (m)</textBlock>
    <textBlock id="i-89922ad2c085d521">2002/03:MJ10 av Sven Gunnar Persson m.fl. (kd)</textBlock>
    <textBlock id="i-4a83120a25795784">2002/03:MJ11 av Gunnar Goude och Lotta N Hedström (mp)</textBlock>
  </contentBlock>
  <contentBlock page="0" id="i-f602eb9a3681e5d7">
    <textBlock id="i-499f9571e3d4976e">med anledning av skr. 2002/03:31 Utvärdering av miljömålet i konsumentpolitiken</textBlock>
    <textBlock id="i-40326a2b03f9264b">2002/03:L4 av Martin Andreasson m.fl. (fp)</textBlock>
  </contentBlock>
  <contentBlock page="0" id="i-e6d377ca92da3208">
    <textBlock id="i-66b9743db8758650">12 §  Anmälan om interpellationer</textBlock>
  </contentBlock>
  <contentBlock page="0" id="i-9f0164c3ceb7ed32">
    <textBlock id="i-0c385473d2bb641e">Anmäldes att följande interpellationer framställts</textBlock>
  </contentBlock>
  <contentBlock page="0" id="i-e9c95fbc05c8c2dd">
    <textBlock id="i-a75524b33155b1f8">den 6 februari</textBlock>
  </contentBlock>
  <contentBlock page="0" id="i-e87ab77e0e13febf">
    <textBlock id="i-a1497835fb3b0bb5">2002/03:168 av Birgitta Carlsson (c) till utbildningsminister Thomas Östros</textBlock>
    <textBlock id="i-c2c7ea9a93c399c3">Elöverkänslighet</textBlock>
    <textBlock id="i-ce14e7d8eeac5198">2002/03:169 av Birgitta Carlsson (c) till socialminister Lars Engqvist</textBlock>
    <textBlock id="i-a614d1b5932c1e07">Elöverkänslighet</textBlock>
    <textBlock id="i-f81d7b04b3919d50">2002/03:170 av Birgitta Carlsson (c) till näringsminister Leif Pagrotsky</textBlock>
    <textBlock id="i-0949c5109cd5c50a">Elöverkänslighet</textBlock>
    <textBlock id="i-8fb62efa86ed7815">2002/03:171 av Birgitta Sellén (c) till statsrådet Mona Sahlin</textBlock>
    <textBlock id="i-29d4adf266b22a00">Idrottskonto för elitidrottare</textBlock>
    <textBlock id="i-0a775243bc7c347a">2002/03:172 av Lena Adelsohn Liljeroth (m) till statsrådet Lena Hallengren</textBlock>
    <textBlock id="i-fb3486844bec235e">Ungdomars idrottande och kulturella skapande</textBlock>
  </contentBlock>
  <contentBlock page="0" id="i-2db7cb66eedd7b91">
    <textBlock id="i-2e8baec8d3b181af">Interpellationerna redovisas i bilaga som fogas till riksdagens snabbprotokoll tisdagen den 11 februari.</textBlock>
  </contentBlock>
  <contentBlock page="0" id="i-5262767bb47ea39a">
    <textBlock id="i-1ffca5e52bd57e5b">13 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-d335975b1be1f889">
    <textBlock id="i-01a955d6e5353c86">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-e0ce1a81f0cdb70e">
    <textBlock id="i-48a9fae9e14a3a0f">den 6 februari</textBlock>
  </contentBlock>
  <contentBlock page="0" id="i-73b430856663a997">
    <textBlock id="i-15aaf5c302a0b951">2002/03:477 av Lars Gustafsson (kd) till miljöminister Lena Sommestad</textBlock>
    <textBlock id="i-bb65e653ad064c07">Verksamhetsutövares ansvar</textBlock>
    <textBlock id="i-0ea08d4c9793cf11">2002/03:478 av Lars Gustafsson (kd) till miljöminister Lena Sommestad</textBlock>
    <textBlock id="i-bccdfab0082ba08f">Certifieringssystem för vissa bilreservdelar</textBlock>
    <textBlock id="i-8e3df109b0f61039">2002/03:479 av Kent Olsson (m) till miljöminister</textBlock>
    <textBlock id="i-c1c333a74d43225b">Lena Sommestad</textBlock>
    <textBlock id="i-0cfa0883548dfb42">Supertanken Stemnitsa</textBlock>
    <textBlock id="i-749189c043a4e2db">2002/03:480 av Ulla Löfgren (m) till statsrådet Morgan Johansson</textBlock>
    <textBlock id="i-ce87f3c1793d7380">Kvinnliga företagare i socialförsäkringssystemet</textBlock>
    <textBlock id="i-a2a161e65dfc553c">2002/03:481 av Sven Brus (kd) till statsrådet Jan O</textBlock>
    <textBlock id="i-3e5e4c944cff9056">Karlsson</textBlock>
    <textBlock id="i-b07e3e51f31c5e6a">Ny processordning i utlänningsärenden</textBlock>
    <textBlock id="i-30d6a3c9feb083f0">2002/03:482 av Johan Pehrson (fp) till justitieminister Thomas Bodström</textBlock>
    <textBlock id="i-51aa7869b50cf4fa">Gränsöverskridande kriminalitet</textBlock>
    <textBlock id="i-8172fd602f35a270">2002/03:483 av Hillevi Engström (m) till justitieminister Thomas Bodström</textBlock>
    <textBlock id="i-322e951293a656f0">Åtgärder mot rattfylleribrott</textBlock>
    <textBlock id="i-3a1f994cab5e5e3c">2002/03:484 av Jeppe Johnsson (m) till justitieminister Thomas Bodström</textBlock>
    <textBlock id="i-133d6afb2e756a2c">Preskriptionstid och rymning</textBlock>
    <textBlock id="i-488668260ce0e3cc">2002/03:485 av Lars-Ivar Ericson (c) till kulturminister Marita Ulvskog</textBlock>
    <textBlock id="i-58f396d47d4bfe19">Kultur som hälsobefrämjande faktor</textBlock>
    <textBlock id="i-b646caffe85a8a9b">2002/03:486 av Karin Thorborg (v) till näringsminister Leif Pagrotsky</textBlock>
    <textBlock id="i-7ed29f5206abaca2">Postens framtid</textBlock>
  </contentBlock>
  <contentBlock page="0" id="i-2f123fa731eef915">
    <textBlock id="i-c69a95acead38145">Frågorna redovisas i bilaga som fogas till riksdagens snabbprotokoll tisdagen den 11 februari.</textBlock>
  </contentBlock>
  <contentBlock page="0" id="i-02fac974cde7947f">
    <textBlock id="i-b539aa20aaa10657">14 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-9232971d7ad38ca4">
    <textBlock id="i-0a2c97eddbbaf219">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-d1d97f91963ef1a3">
    <textBlock id="i-168e4d5032c10789">den 5 februari</textBlock>
  </contentBlock>
  <contentBlock page="0" id="i-cf9569a0ed7c4eed">
    <textBlock id="i-3c6f34ea218bf2a4">2002/03:433 av Kent Härstedt (s) till finansminister</textBlock>
    <textBlock id="i-e9fae5a4125d6014">Bosse Ringholm</textBlock>
    <textBlock id="i-30e09effa63c51f7">Beskattning av miljöbilar</textBlock>
    <textBlock id="i-c52c6f9b2c0cf420">2002/03:461 av Ulla Löfgren (m) till näringsminister</textBlock>
    <textBlock id="i-1c860ed337755d32">Leif Pagrotsky</textBlock>
    <textBlock id="i-a349993645a4bc6e">Undantag från handel med elcertifikat</textBlock>
    <textBlock id="i-dc63143579878c57">2002/03:462 av Elina Linna (v) till finansminister</textBlock>
    <textBlock id="i-b230d33d9234cd58">Bosse Ringholm</textBlock>
    <textBlock id="i-5d226c6ade0d2666">Nordisk samverkan och alkoholpolitiken i EU</textBlock>
  </contentBlock>
  <contentBlock page="0" id="i-5aad2805fe0bf401">
    <textBlock id="i-cc8d15cd66cad89f">Svaren redovisas i bilaga som fogas till riksdagens snabbprotokoll tisdagen den 11 februari.</textBlock>
  </contentBlock>
  <contentBlock page="0" id="i-a00ed8dd1b97b069">
    <textBlock id="i-f804b7a08524889f">15 §  Kammaren åtskildes kl. 15.00.</textBlock>
  </contentBlock>
  <contentBlock page="0" id="i-c7487a6773c0f6da">
    <textBlock id="i-3dc41019cf7bddb9"/>
    <textBlock id="i-30e59a111f56132f">Förhandlingarna leddes av andre vice talmannen från sammanträdets början till och med 8 § anf. 16 (delvis), av förste vice talmannen därefter till ajourneringen kl. 13.16 och av andre vice talmannen därefter till sammanträdets slut.</textBlock>
  </contentBlock>
</protocol>
