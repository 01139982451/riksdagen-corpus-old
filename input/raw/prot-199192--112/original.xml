<protocol id="prot-199192--112">
  <contentBlock page="0" id="i-9b16645de6346739">
    <textBlock id="i-c0ef26a71aa4bf8b">1 § Justering av protokoll</textBlock>
  </contentBlock>
  <contentBlock page="0" id="i-512d9d98e16b96fd">
    <textBlock id="i-f69ff35b84f56adb">Justerades protokollet för den 8 maj.</textBlock>
  </contentBlock>
  <contentBlock page="0" id="i-48ad353eb24e309c">
    <textBlock id="i-12444432a4e29432">2 § Hänvisning av ärenden till utskott</textBlock>
  </contentBlock>
  <contentBlock page="0" id="i-929feef28775f85e">
    <textBlock id="i-946c86547f56e3bb">Föredrogs och hänvisades</textBlock>
  </contentBlock>
  <contentBlock page="0" id="i-f36968ef5e22c85a">
    <textBlock id="i-2c6ed73be0344994">Motionerna</textBlock>
  </contentBlock>
  <contentBlock page="0" id="i-ab55e0022e0b9e4e">
    <textBlock id="i-0d19fae250906a3d">1991/92:K23--K27 till konstitutionsutskottet</textBlock>
  </contentBlock>
  <contentBlock page="0" id="i-dfc1b57d71e59075">
    <textBlock id="i-73a4284f3bdf3d76">1991/92:Fi40 till finansutskottet</textBlock>
  </contentBlock>
  <contentBlock page="0" id="i-ded9d0dc0bc4de11">
    <textBlock id="i-1094d7f235f1c6ff">1991/92:Fi41 yrkandena 12, 13, 15 och 16 till bostadsutskottet yrkande 43 till arbetsmarknadsutskottet i övrigt till finansutskottet</textBlock>
  </contentBlock>
  <contentBlock page="0" id="i-2028af36bfc7da12">
    <textBlock id="i-4a74d1c6b39a87e3">1991/92:Fi42 yrkande 5 till bostadsutskottet yrkande 6 till utrikesutskottet yrkandena 22--24 till jordbruksutskottet yrkande 31 till socialförsäkringsutskottet i övrigt till finansutskottet</textBlock>
  </contentBlock>
  <contentBlock page="0" id="i-703885fd0af402c2">
    <textBlock id="i-deb921cd9b65ec3b">1991/92:Fi43 till finansutskottet</textBlock>
  </contentBlock>
  <contentBlock page="0" id="i-1ade69c992cbb26d">
    <textBlock id="i-0765649a1072daf1">1991/92:Fi44 yrkandena 33--40 till bostadsutskottet i övrigt till finansutskottet</textBlock>
  </contentBlock>
  <contentBlock page="0" id="i-abd72efc77b8d1dd">
    <textBlock id="i-debadaa2ebde3b9c">1991/92:Fi45--Fi58 till finansutskottet</textBlock>
  </contentBlock>
  <contentBlock page="0" id="i-9935c5f8f3ea2627">
    <textBlock id="i-a1a6bc01c5b1f8bf">1991/93:Fi59 yrkande 7 till bostadsutskottet i övrigt till finansutskottet</textBlock>
  </contentBlock>
  <contentBlock page="0" id="i-59d1327bb3a46a05">
    <textBlock id="i-0e9144c3923e5003">1991/92:Fi60--Fi82 till finansutskottet</textBlock>
  </contentBlock>
  <contentBlock page="0" id="i-bb2a9001f2c7477b">
    <textBlock id="i-50f00ac9e5780645">1991/92:Fi83 yrkande 8 till arbetsmarknadsutskottet i övrigt till finansutskottet</textBlock>
  </contentBlock>
  <contentBlock page="0" id="i-577fe8f029848303">
    <textBlock id="i-9b555854fdfc0dd3">1991/92:Fi84--Fi104 till finansutskottet</textBlock>
  </contentBlock>
  <contentBlock page="0" id="i-76cf04af32c9096a">
    <textBlock id="i-0bbfd439a39b7164">1991/92:Sk31 till skatteutskottet</textBlock>
  </contentBlock>
  <contentBlock page="0" id="i-33d979ba187c31a2">
    <textBlock id="i-7cde6242d8108130">1991/92:U12 och U13 till utrikesutskottet</textBlock>
  </contentBlock>
  <contentBlock page="0" id="i-12b845d6371656bb">
    <textBlock id="i-2402d0254410b322">1991/92:Sf41 till socialförsäkringsutskottet</textBlock>
  </contentBlock>
  <contentBlock page="0" id="i-dfd26b61dbfdc394">
    <textBlock id="i-121ebd8fe7b87db7">1991/92:T23 till trafikutskottet</textBlock>
  </contentBlock>
  <contentBlock page="0" id="i-7f8b7bb8957e6c75">
    <textBlock id="i-4168a392d6b257c1">991/92:Jo40--Jo42 till jordbruksutskottet</textBlock>
  </contentBlock>
  <contentBlock page="0" id="i-b25edf99fa5dc3e9">
    <textBlock id="i-f57ad8dcf3075e23">1991/92:Bo14--Bo17 till bostadsutskottet</textBlock>
  </contentBlock>
  <contentBlock page="0" id="i-44bd13c4e6774326">
    <textBlock id="i-d0da6e9aefae6aaa">3 §  Beslut rörande utskottsbetänkanden som slutdebatterats den 13 maj</textBlock>
  </contentBlock>
  <contentBlock page="0" id="i-003d26488ae7339f">
    <textBlock id="i-dd62f02630ed45b2">Företogs till avgörande jordbruksutskottets betänkande 1991/92:JoU15, konstitutionsutskottets betänkande 1991/92:KU33, finansutskottets betänkanden 1991/92:FiU17,</textBlock>
    <textBlock id="i-3a0c95d089a113b5">FiU18 och FiU19, skatteutskottets betänkanden</textBlock>
    <textBlock id="i-d3938f481d62c68c">1991/92:SkU26, SkU27 och SkU28, justitieutskottets betänkanden 1991/92:JuU24 och</textBlock>
    <textBlock id="i-d23a235e93fcf41f">JuU25, försvarsutskottets betänkande</textBlock>
    <textBlock id="i-c00ecb9d3be14d04">1991/92:FöU11, kulturutskottets betänkande</textBlock>
    <textBlock id="i-0a6176ab6589d61a">1991/92:KrU27, utbildningsutskottets betänkande</textBlock>
    <textBlock id="i-eff061b500b7b506">1991/92:UbU25 samt trafikutskottets betänkande</textBlock>
    <textBlock id="i-9a38eb4f7b6c871e">1991/92:TU17 (beträffande debatten i dessa ärenden, se prot. 111).</textBlock>
  </contentBlock>
  <contentBlock page="0" id="i-03222c85f18f165d">
    <textBlock id="i-752bea08f55f6921">Jordbruksutskottets betänkande JoU15</textBlock>
  </contentBlock>
  <contentBlock page="0" id="i-b37ff7bd3ac44d08">
    <textBlock id="i-e62619d44c92b79c">Mom. 1 (redovisning av en samlad strategi inför jordbrukets Europaanpassning m.m.)</textBlock>
  </contentBlock>
  <contentBlock page="0" id="i-10ac3f4cc09ee614">
    <textBlock id="i-66a1861effdea626">Utskottets hemställan bifölls med 163 röster mot</textBlock>
    <textBlock id="i-aa74da409fd7609d">120 för reservation 1 av Göran Persson m.fl. i motsvarande del. 2 ledamöter avstod från att rösta.</textBlock>
  </contentBlock>
  <contentBlock page="0" id="i-6905c4ec817d05dc">
    <textBlock id="i-0666a8a6b8d29467">Mom. 2 (gränsskyddet m.m.)</textBlock>
  </contentBlock>
  <contentBlock page="0" id="i-f2dd3280d0d11689">
    <textBlock id="i-aa0c2d3b5106c868">Utskottets hemställan bifölls med 177 röster mot</textBlock>
    <textBlock id="i-2e1071f5f91bb71a">113 för reservation 1 av Göran Persson i motsvarande del.</textBlock>
  </contentBlock>
  <contentBlock page="0" id="i-213843192b7abc4b">
    <textBlock id="i-5416fd586c68db26">Mom. 3 (exportfinansiering)</textBlock>
  </contentBlock>
  <contentBlock page="0" id="i-a1268c937722a815">
    <textBlock id="i-bbbd7cfb2c5c3ffa">Återförvisningsyrkandet</textBlock>
  </contentBlock>
  <contentBlock page="0" id="i-ebfb2f826b4cdc83">
    <textBlock id="i-39b2cfa09a7c18b9">Kammaren biföll med 148 röster mot 134 det av</textBlock>
    <textBlock id="i-5803cb341f9bd888">Bengt Rosén under överläggningen framställda yrkandet om återförvisning av momentet till utskottet för ytterligare beredning. 8 ledamöter avstod från att rösta.</textBlock>
  </contentBlock>
  <contentBlock page="0" id="i-e5df4992a4b7e0c0">
    <textBlock id="i-43750e15ac104ee6">Återförvisningsyrkandet hade alltså bifallits med erforderligt antal röster, dvs. minst en tredjedel av de röstande.</textBlock>
  </contentBlock>
  <contentBlock page="0" id="i-4b4070daa5307e8a">
    <textBlock id="i-dba21b348aa09f2e">Mom. 6 (exportbidrag för kött)</textBlock>
  </contentBlock>
  <contentBlock page="0" id="i-8c7378ddeda0c9e1">
    <textBlock id="i-ada5363b486a5abe">Utskottets hemställan -- som ställdes mot reservation 3 av Christer Windén -- bifölls genom uppresning.</textBlock>
  </contentBlock>
  <contentBlock page="0" id="i-0cb0583b72743d85">
    <textBlock id="i-7e9a485aa14dbcfe">Mom. 7 (stödformer för jordbruket i norra Sverige m.m.)</textBlock>
  </contentBlock>
  <contentBlock page="0" id="i-c3977041bbeff7eb">
    <textBlock id="i-f5c0ee6fe5326486">Utskottets hemställan bifölls med 164 röster mot</textBlock>
    <textBlock id="i-6d5aaf5c2373d1d2">124 för reservation 4 av Göran Persson m.fl.</textBlock>
  </contentBlock>
  <contentBlock page="0" id="i-00fee826b5ebe42d">
    <textBlock id="i-526dc5898a4c7aaf">Mom. 8 (det särskilda åtgärdsprogrammet m.m.)</textBlock>
  </contentBlock>
  <contentBlock page="0" id="i-b7511c0217cb87ca">
    <textBlock id="i-086cbe1742c1425f">Först biträddes reservation 5 av Göran Persson m.fl. -- som ställdes mot meningsyttringen av</textBlock>
    <textBlock id="i-6cfdc409d3242ec3">Annika Åhnberg i motsvarande del -- med acklamation.</textBlock>
  </contentBlock>
  <contentBlock page="0" id="i-010c222eb518c916">
    <textBlock id="i-2d265bf8f674b1ae">Härefter bifölls utskottets hemställan med 162</textBlock>
    <textBlock id="i-afe04852964afb2f">röster mot 125 för reservation 5 av Göran Persson m.fl.</textBlock>
  </contentBlock>
  <contentBlock page="0" id="i-c2589fcd1206b59f">
    <textBlock id="i-1bcba9e7b0285dc4">Mom. 10 (stödet till livsmedelsindustrin i norra</textBlock>
    <textBlock id="i-c9d07c9a1fa9f993">Sverige)</textBlock>
  </contentBlock>
  <contentBlock page="0" id="i-98317bf1c4351aed">
    <textBlock id="i-f8e279970d81e621">Utskottets hemställan bifölls med 276 röster mot 12</textBlock>
    <textBlock id="i-17a9d3b7f66f8937">för meningsyttringen av Annika Åhnberg i motsvarande del.</textBlock>
  </contentBlock>
  <contentBlock page="0" id="i-e0f6cdba73369b1b">
    <textBlock id="i-513171d7ba29a8f7">Mom. 11 (utjämningssystemet för mejeriprodukter)</textBlock>
  </contentBlock>
  <contentBlock page="0" id="i-b68edb10e5ca74e9">
    <textBlock id="i-f436df4938bbdd6f">Utskottets hemställan bifölls med 177 röster mot</textBlock>
    <textBlock id="i-801a91d824ed5644">112 för reservation 6 av Göran Persson m.fl.</textBlock>
  </contentBlock>
  <contentBlock page="0" id="i-1f38a4a99344adfb">
    <textBlock id="i-aede76504ed02d38">Övriga moment</textBlock>
  </contentBlock>
  <contentBlock page="0" id="i-56ce07a54e79bb6a">
    <textBlock id="i-bb449c085d7778cb">Utskottets hemställan bifölls.</textBlock>
  </contentBlock>
  <contentBlock page="0" id="i-af8522eae0a975dd">
    <textBlock id="i-ea5a360c7e58a2be">Konstitutionsutskottets betänkande KU33</textBlock>
  </contentBlock>
  <contentBlock page="0" id="i-c6fa9da55eba091d">
    <textBlock id="i-6258df3a90dfdc44">Utskottets hemställan bifölls.</textBlock>
  </contentBlock>
  <contentBlock page="0" id="i-820f386def5f5a93">
    <textBlock id="i-6c9348274d70d55a">Finansutskottets betänkande FiU17</textBlock>
  </contentBlock>
  <contentBlock page="0" id="i-b1cd426dc377edd7">
    <textBlock id="i-a9e1170c25ce3890">Mom. 1 (förnyelse av offentlig sektor)</textBlock>
  </contentBlock>
  <contentBlock page="0" id="i-761be9592cb41905">
    <textBlock id="i-54ebf02cd9678cf1">Utskottets hemställan bifölls med 163 röster mot</textBlock>
    <textBlock id="i-f170df4126000739">113 för reservation 1 av Hans Gustafsson m.fl. 12</textBlock>
    <textBlock id="i-99bbecce98bf4f3c">ledamöter avstod från att rösta.</textBlock>
  </contentBlock>
  <contentBlock page="0" id="i-1b739ca33b10552e">
    <textBlock id="i-89a0e833cce853c8">Mom. 2 (statliga myndigheters telefonservice)</textBlock>
  </contentBlock>
  <contentBlock page="0" id="i-e3e0d46d0d5ca01f">
    <textBlock id="i-3db6732d7cb74d62">Utskottets hemställan bifölls med 253 röster mot 36</textBlock>
    <textBlock id="i-92702078c2f6b0b1">för reservation 2 av Bo G. Jenevall.</textBlock>
  </contentBlock>
  <contentBlock page="0" id="i-28ca177e6b1adc03">
    <textBlock id="i-a730602488b0e85b">Mom.3 (rationalisering av offentlig sektor)</textBlock>
  </contentBlock>
  <contentBlock page="0" id="i-c490dfc7552e8b53">
    <textBlock id="i-93ed09a2bc4a9a72">Utskottets hemställan bifölls med 267 röster mot 23</textBlock>
    <textBlock id="i-fbf2f03cff3858ec">för reservation 3 av Bo G. Jenevall.</textBlock>
  </contentBlock>
  <contentBlock page="0" id="i-99a7c330e3a5166e">
    <textBlock id="i-d48a6c66c3e0805f">Finansutskottets betänkande FiU18</textBlock>
  </contentBlock>
  <contentBlock page="0" id="i-42748965ebeb909a">
    <textBlock id="i-e153ba90737b0c74">Utskottets hemställan bifölls.</textBlock>
  </contentBlock>
  <contentBlock page="0" id="i-423f6452d8ef22b4">
    <textBlock id="i-4c5e4a0fe6518fca">Finansutskottets betänkande FiU19</textBlock>
  </contentBlock>
  <contentBlock page="0" id="i-b4c1522652d5a6b4">
    <textBlock id="i-d8b2ba1dd4590661">Utskottets hemställan bifölls.</textBlock>
  </contentBlock>
  <contentBlock page="0" id="i-5484074ce4ad02b1">
    <textBlock id="i-4f041e75b2beed5b">Skatteutskottets betänkande SkU26</textBlock>
  </contentBlock>
  <contentBlock page="0" id="i-4cc6f61b91ecfb3a">
    <textBlock id="i-2a6f610286135954">Utskottets hemställan bifölls.</textBlock>
  </contentBlock>
  <contentBlock page="0" id="i-c3e496a7f7c52603">
    <textBlock id="i-5119e2205fbb7b22">Skatteutskottets betänkande SkU27</textBlock>
  </contentBlock>
  <contentBlock page="0" id="i-e11db20be4534b1d">
    <textBlock id="i-d337c39869a518fb">Utskottets hemställan bifölls.</textBlock>
  </contentBlock>
  <contentBlock page="0" id="i-77343dd1f9a8bf79">
    <textBlock id="i-c5f866f1f314addb">Skatteutskottets betänkande SkU28</textBlock>
  </contentBlock>
  <contentBlock page="0" id="i-2e145da0f41f8ad9">
    <textBlock id="i-2da7db7b4ff9aa54">Utskottets hemställan bifölls.</textBlock>
  </contentBlock>
  <contentBlock page="0" id="i-008c0cdc3942e07b">
    <textBlock id="i-be65f5c0e6860631">Justitieutskottets betänkande JuU24</textBlock>
  </contentBlock>
  <contentBlock page="0" id="i-cda4e824a81ab772">
    <textBlock id="i-07ad5611a4785c9d">Mom. 9 (ungdomsfängelse)</textBlock>
  </contentBlock>
  <contentBlock page="0" id="i-ad1d62a6a03b26d4">
    <textBlock id="i-69ee4181422bff04">Utskottets hemställan bifölls med 164 röster mot</textBlock>
    <textBlock id="i-d549d6612b479c92">124 för reservation 1 av Ulla-Britt Åbark m.fl. 1</textBlock>
    <textBlock id="i-d61d4e462b0925f7">ledamot avstod från att rösta.</textBlock>
  </contentBlock>
  <contentBlock page="0" id="i-be45015f3be82228">
    <textBlock id="i-5630e6e6353aa5dc">Övriga moment</textBlock>
  </contentBlock>
  <contentBlock page="0" id="i-51fe3ec17f03ab7b">
    <textBlock id="i-858f74870e8c4262">Utskottets hemställan bifölls.</textBlock>
  </contentBlock>
  <contentBlock page="0" id="i-d685e50c41f31aaa">
    <textBlock id="i-2f8017bf92af1576">Justitieutskottets betänkande JuU25</textBlock>
  </contentBlock>
  <contentBlock page="0" id="i-7f0c9481be679a72">
    <textBlock id="i-931eb9fabd5f7297">Utskottets hemställan bifölls.</textBlock>
  </contentBlock>
  <contentBlock page="0" id="i-2baddc1425d40b04">
    <textBlock id="i-3212265542d7fbd9">Försvarsutskottets betänkande FöU11</textBlock>
  </contentBlock>
  <contentBlock page="0" id="i-516fa09cbaed70ca">
    <textBlock id="i-76c3b5c9771db4b5">Utskottets hemställan bifölls.</textBlock>
  </contentBlock>
  <contentBlock page="0" id="i-e3cc482194f0750d">
    <textBlock id="i-10bd9ff234a27856">Kulturutskottets betänkande KrU27</textBlock>
  </contentBlock>
  <contentBlock page="0" id="i-b96b10b65c133fa4">
    <textBlock id="i-1e2d2071cd81d28d">Utskottets hemställan bifölls.</textBlock>
  </contentBlock>
  <contentBlock page="0" id="i-e248f55e313ba79e">
    <textBlock id="i-1d0f7798fe6cfcac">Utbildningsutskottets betänkande UbU25</textBlock>
  </contentBlock>
  <contentBlock page="0" id="i-197164aba20d65e6">
    <textBlock id="i-81f51694b944be69">Utskottets hemställan bifölls.</textBlock>
  </contentBlock>
  <contentBlock page="0" id="i-561420d624be7fd3">
    <textBlock id="i-13a082e6f411c979">Trafikutskottets betänkande TU17</textBlock>
  </contentBlock>
  <contentBlock page="0" id="i-8f56b066dfcb4691">
    <textBlock id="i-9a8be4e80f259dc4">Mom. 1 (bemyndigandelagen)</textBlock>
  </contentBlock>
  <contentBlock page="0" id="i-da23611beb657d26">
    <textBlock id="i-d45a3e8809c5108b">Utskottets hemställan bifölls med 277 röster mot 12</textBlock>
    <textBlock id="i-8f18a5e519e6489a">för meningsyttringen av Bengt Hurtig.</textBlock>
  </contentBlock>
  <contentBlock page="0" id="i-3ab382e31ab2b851">
    <textBlock id="i-bed441a4296a3a41">Mom. 2 och 3</textBlock>
  </contentBlock>
  <contentBlock page="0" id="i-264ed8bc2b7f202f">
    <textBlock id="i-33025aa3476583ae">Utskottets hemställan bifölls.</textBlock>
  </contentBlock>
  <contentBlock page="0" id="i-e1f7c20bf398f202">
    <textBlock id="i-48c4821c274acbc7">2 §  Invandrar- och flyktingpolitiken</textBlock>
  </contentBlock>
  <contentBlock page="0" id="i-99ae54a1a4750da6">
    <textBlock id="i-050d0ebf6798d5cd">Föredrogs</textBlock>
  </contentBlock>
  <contentBlock page="0" id="i-c051cc2230a0df80">
    <textBlock id="i-5bda889c781e1cae">socialförsäkringsutskottets betänkande</textBlock>
  </contentBlock>
  <contentBlock page="0" id="i-05766017669b65d8">
    <textBlock id="i-2dd9eade008ed4e9">1991/92:SfU10 Invandrar- och flyktingpolitiken</textBlock>
    <textBlock id="i-2cfe7a7f00876f55">(prop. 1991/92:100 delvis och skrivelse 1991/92:80).</textBlock>
  </contentBlock>
  <contentBlock page="0" id="i-4edbd0650413fb93">
    <textBlock id="i-73b1f5e935e6eda5">Anf. 1  MAUD BJÖRNEMALM (s):</textBlock>
  </contentBlock>
  <contentBlock page="0" id="i-de81139b2fbcb3fd">
    <textBlock id="i-1895e4e75e52e6fb">Herr talman! Jag saknar kulturministern i kammaren. Det är beklagligt att inte det ansvariga statsrådet vill delta i debatten som behandlar invandrar- och flyktingpolitiken, frågor som folkpartiet påstår är en av deras hjärtefrågor.</textBlock>
  </contentBlock>
  <contentBlock page="0" id="i-a7ac721b0b387b18">
    <textBlock id="i-723740a91e117c79">Europa genomgår nu en utveckling som är mycket dramatisk. Krig, konflikter och svält var inte det vi väntade oss när Berlinmuren och kommunismen föll i Östeuropa.</textBlock>
  </contentBlock>
  <contentBlock page="0" id="i-cd6d88c9d082a011">
    <textBlock id="i-531ea7d2479e04e8">Inbördeskriget i f.d. Jugoslavien har visat på brister i det europeiska samarbetet. Det upptrappade våldet i Bosnien-Hercegovina har nu tvingat EG-</textBlock>
    <textBlock id="i-51b525982936c80c">länderna att dra tillbaka sina observatörer.</textBlock>
  </contentBlock>
  <contentBlock page="0" id="i-5756d9763142670e">
    <textBlock id="i-01bbdcf94bcf1581">Vi har i Sverige ett stort antal flyktingar från det forna Jugoslavien. Invandrarverkets generaldirektör Christina Rogestam sade både i</textBlock>
    <textBlock id="i-159d272334cdf70d">Dagens Eko i morse och i Dagens Nyheter att</textBlock>
    <textBlock id="i-fd0f6da065de2849">Sverige måste införa visumtvång för jugoslaver om</textBlock>
    <textBlock id="i-3606c4c36ca72013">Tyskland, Österrike och Ungern stänger sina gränser. TV visade i går också hur österrikiska soldater vaktar gränsen.</textBlock>
  </contentBlock>
  <contentBlock page="0" id="i-13b7e19b24b88718">
    <textBlock id="i-c8195a48132954e6">Den här situationen visar också att det är nödvändigt med en gemensam flyktingpolitik i</textBlock>
    <textBlock id="i-6d2ace30cab40631">Europa. Eftersom kulturministern inte är här får jag fråga ansvariga från regeringspartierna om regeringen tänker tillmötesgå kravet från invandrarverkets chef och införa visumtvång för jugoslaver.</textBlock>
  </contentBlock>
  <contentBlock page="0" id="i-ed2242ba84663d73">
    <textBlock id="i-0a0b0444fd26bbd5">Krig, konflikter, förtryck, torka och svält har fått miljoner människor att lämna sina hemländer och bli flyktingar i ett annat land. FN räknar med att det i dag finns 17 miljoner flyktingar i världen. Ungefär lika många människor beräknas vara på flykt inom sitt eget lands gränser.</textBlock>
  </contentBlock>
  <contentBlock page="0" id="i-ae9306ba24058e17">
    <textBlock id="i-b0f88b335007d1d1">Samtidigt som vi försöker hjälpa dem som tvingats fly måste vi göra något åt orsakerna till att människor tvingas lämna sina hem och sitt land.</textBlock>
  </contentBlock>
  <contentBlock page="0" id="i-3fb11de0c7220e23">
    <textBlock id="i-e52cf559be7abf61">80-85 &gt; % av flyktingarna uppehåller sig i Asien och</textBlock>
    <textBlock id="i-69a2f78a9dee17a2">Afrika. Regeringarna i u-länderna står inför svåra flyktingproblem. Om u-länderna skall klara dels sin egenbefolkning, dels flyktingarna i sitt område, fordras omfattande och kraftfulla hjälpinsatser.</textBlock>
  </contentBlock>
  <contentBlock page="0" id="i-f057b799d24d3d8f">
    <textBlock id="i-e5a322d73b43a292">För att lösa problemen anser vi att det krävs en sammanhållen flykting- och immigrationspolitik, som genom internationellt arbete försöker undanröja och lindra orsakerna till flykt. Det behövs också ett system som bättre än det nuvarande ger dem som bäst behöver det rätt att stanna i vårt land.</textBlock>
  </contentBlock>
  <contentBlock page="0" id="i-af504a11e6aeec18">
    <textBlock id="i-62ee090da6eac0c2">Den socialdemokratiska regeringen lade under våren 1991 fram en proposition om en aktiv flykting- och immigrationspolitik. Propositionen hade föregåtts av en utredning, ett betänkande och ett remissförfarande.</textBlock>
  </contentBlock>
  <contentBlock page="0" id="i-a18afdc001fc88c3">
    <textBlock id="i-73fdda2e9038f865">Både betänkandet och propositionen mottogs mycket positivt, men den borgerliga regeringen drog mycket snabbt tillbaka propositionen.</textBlock>
  </contentBlock>
  <contentBlock page="0" id="i-89dacd9acc246ae4">
    <textBlock id="i-573bce80fa97eae9">Vi återkom därför under den allmänna motionstiden med en partimotion om flykting- och immigrationspolitiken. Det är ju lite underligt att den proposition, som förra våren av praktiskt taget alla perier betraktades som något mycket positivt, nu som motion avslås.</textBlock>
  </contentBlock>
  <contentBlock page="0" id="i-86eaead72c4332fd">
    <textBlock id="i-2fea670d90937062">Det enda som har återkommit från den propositionen var en tidigareläggning av förslaget om utlänningsnämnd. Den tidigareläggningen har ju som bekant inneburit en mängd problem.</textBlock>
  </contentBlock>
  <contentBlock page="0" id="i-5295d775ad891033">
    <textBlock id="i-fbbe010c36595290">Den 4 december fattade riksdagen sitt beslut om att inrätta en utlänningsnämnd, och den 1 januari skulle verksamheten starta. De flesta av oss vet ju att det tar tid innan en ny organisation blir intrimmad. Därför har utlänningsnämnden nu en kö på 15 000 människor som väntar på besked. Alla förstår säkert vad det innebär av oro och ångest för dessa människor.</textBlock>
  </contentBlock>
  <contentBlock page="0" id="i-85cb26200fff8690">
    <textBlock id="i-16a0dfd52b811ae6">Invandrarverket fattar i dag inte några negativa beslut om jugoslaver, men vad händer den dag invandrarverket börjar att fatta beslut?</textBlock>
    <textBlock id="i-ff1d06ccb268b489">Erfarenhetsmässigt vet man att många kommer att överklaga besluten. Utlänningsnämnden kommer att stå inför stora problem till hösten. Finns det någon plan för att kunna klara av jugoslavärendena inom rimlig tid?</textBlock>
  </contentBlock>
  <contentBlock page="0" id="i-812cc77ce1c834f7">
    <textBlock id="i-4d02df6d0f835b50">I vår reservation, som gäller inriktningen av flyktingpolitiken, anser vi socialdemokrater att det finns behov av en helhetssyn, en långsiktighet och mer av internationell samverkan.</textBlock>
  </contentBlock>
  <contentBlock page="0" id="i-8c4ca5ee0ac22c4b">
    <textBlock id="i-35c103750a760dc0">En aktiv flykting- och immigrationspolitik omfattar också insatser inom utrikes-, handels- och biståndspolitiken. Vi anser också att det behövs ett nytt system som bättre än det nuvarande klargör vilka som har en ovillkorlig rätt att bosätta sig här och vilka som är övriga immigrationssökande.</textBlock>
  </contentBlock>
  <contentBlock page="0" id="i-de28fa5a5be8556b">
    <textBlock id="i-f9d7b2851c64061d">Vi anser att en principiell, lagfäst rätt att bosätta sig här skall ges medlemmar av kärnfamiljen, d.v.s.</textBlock>
    <textBlock id="i-39f244b5ad8dc24e">make/maka eller sambo och minderåriga barn.</textBlock>
  </contentBlock>
  <contentBlock page="0" id="i-a7940db5db45af45">
    <textBlock id="i-f52292d35d2d1f37">Men vi har i Sverige ett snävt familjebegrepp i förhållande till många andra länder. Erfarenheten visar att för en invandrare har familjeåterföreningen en stor betydelse för hans möjligheter att finna sig till rätta och kunna etablera sig här i landet. Vi anser därför att regeringen skall fastställa en ram för bosättning av anhörig utanför kärnfamiljen.</textBlock>
  </contentBlock>
  <contentBlock page="0" id="i-d69d9d2271679652">
    <textBlock id="i-af33fc565b83892a">Regeringen bör fastställa en treårig planeringsram i samarbete med invandrarverket,</textBlock>
    <textBlock id="i-70a7a67b4204f977">Kommunförbundet och AMS.</textBlock>
  </contentBlock>
  <contentBlock page="0" id="i-68cd3c3e80f59c65">
    <textBlock id="i-613a5183bd0bf0a8">Den anhöriga kan då planera för sin bosättning i</textBlock>
    <textBlock id="i-498816339c1e0139">Sverige och behöver inte heller anföra asylskäl och behöver därför inte utredas och belasta invandrarverkets resurser.</textBlock>
  </contentBlock>
  <contentBlock page="0" id="i-212e3b35daf42f82">
    <textBlock id="i-b374f4287ee4a759">I reservation 4 pekar vi bl.a. på behovet av att utveckla återvandringspolitiken. De flesta flyktingar har en dröm om att en gång kunna återvända till sitt hemland. För många blir det bara en dröm. Många andra återvänder, men både de själva och det forna hemlandet har förändrats, och de klarar inte av återvandringen, utan kommer tillbaka till Sverige.</textBlock>
  </contentBlock>
  <contentBlock page="0" id="i-8c759d671982ffdb">
    <textBlock id="i-eed328cb5d6a533a">Erfarenheten visar att de flyktingar som funnit sig till rätta här har de största förutsättningarna för att klara en återvandring. En viktig del av återvandringspolitiken är därför att ge invandrarna en möjlighet att bevara och utveckla sitt språk och sin kultur, och naturligtvis en möjlighet till utbildning och arbete.</textBlock>
  </contentBlock>
  <contentBlock page="0" id="i-acbe0d17223047b8">
    <textBlock id="i-c60b48ea5d91d3ee">Det finns i dag en risk att återvändare från olika länder har getts olika förutsättningar att klara hemkomsten. Sverige bör därför arbeta för att det skall finnas en internationell samsyn på återvandringen.</textBlock>
  </contentBlock>
  <contentBlock page="0" id="i-d051f276eafe4b12">
    <textBlock id="i-b661e7e29281e482">Med detta, herr talman, vill jag yrka bifall till reservationerna 1 och 4.</textBlock>
  </contentBlock>
  <contentBlock page="0" id="i-d3c4a16dc2df06a4">
    <textBlock id="i-dd8ea344d80d3933">Det betänkande som riksdagen i dag skall behandla gäller dels regeringens skrivelse om invandrar- och flyktingpolitiken -- skrivelsen behandlar i huvudsak förra budgetårets verksamhet -, dels anslagsfrågor till statens invandrarverk.</textBlock>
  </contentBlock>
  <contentBlock page="0" id="i-bff132204541b263">
    <textBlock id="i-5c638d0cebafd8c3">I betänkandet föreslås också ett nytt anslag för budgetåret 1992/93 på 10 milj.kr. som gäller insatser mot främlingsfientlighet och rasism och för att främja goda etniska relationer.</textBlock>
  </contentBlock>
  <contentBlock page="0" id="i-90849692d2c3e86f">
    <textBlock id="i-91e099f9c17be4a6">Det är bra att extra medel ställs till förfogande för att bekämpa främlingsfientligheten och rasismen.</textBlock>
    <textBlock id="i-6787532bcaf805c8">Men det är viktigt att det här inte bara blir ett år med enstaka kampanjer och manifestationer utan att arbetet blir en integrerad del i ett långsiktigt arbete som bör bedrivas framför allt ute i skolorna och bland ungdomar.</textBlock>
  </contentBlock>
  <contentBlock page="0" id="i-65e1be369a6293c9">
    <textBlock id="i-73e415c754da2dca">Det finns forskningsprojekt som visar att andelen ungdomar som är negativa till invandrare har ökat.</textBlock>
    <textBlock id="i-72df5927667dda63">Det har också visat sig att barn och ungdomar är mycket mottagliga för de mytbildningar och de fördomar som sprids.</textBlock>
  </contentBlock>
  <contentBlock page="0" id="i-7b8fc224212c4493">
    <textBlock id="i-67091f7dcb543332">Därför tycker jag att det är viktigt att skolan får en stor del av medlen samt att det också satsas på kulturen och på att fördjupa lärarnas utbildning och fortbildning när det gäller kunskap om invandring, främlingsfientlighet och rasism.</textBlock>
  </contentBlock>
  <contentBlock page="0" id="i-cc59bc8b9b7cbc99">
    <textBlock id="i-7cb033cfc4c5b6f0">Flyktingpolitiken skulle förändras, sade statsministern i regeringsförklaringen. Något samlat förslag har hittills inte kommit om hur regeringen vill förändra.</textBlock>
  </contentBlock>
  <contentBlock page="0" id="i-bfca7ae006136fe6">
    <textBlock id="i-ba5e0061b00a915b">De förändringar som man hittills gjort är att ta bort</textBlock>
    <textBlock id="i-90ff5f7b1ac2fa49">13-decemberbeslutet. Men samtidigt höjdes ribban genom att kulturministern vid samma tillfälle uttalade att en lång vistelsetid inte längre skulle tillmätas särskild vikt.</textBlock>
  </contentBlock>
  <contentBlock page="0" id="i-e91fa6578608011f">
    <textBlock id="i-20acc6c7a67692b9">Nu gäller att endast de som har varit i Sverige 18</textBlock>
    <textBlock id="i-5a59837a47c0b261">månader den 1 januari 1992 får stanna, dvs. att de skulle ha ansökt om asyl före den 1 juli 1990. Hur är det med den generösa och humana flyktingpolitiken, när den krassa verkligheten tränger sig på?</textBlock>
  </contentBlock>
  <contentBlock page="0" id="i-7953c28bd4bf4db2">
    <textBlock id="i-093e443d88adc1ef">Det har dröjt ett tag innan vetskapen om vad förslaget innebar trängt igenom både hos förläggningspersonal och hos asylsökande.</textBlock>
    <textBlock id="i-1ce05a38d3081980">Portarna stängdes för alla andra -- ja, inte för barnfamiljer, dessa får stanna om barnen gått i skola eller förskola tre terminer.</textBlock>
  </contentBlock>
  <contentBlock page="0" id="i-3bc28d46db172f43">
    <textBlock id="i-cb4c991d393045af">Nu har det också gått upp för frivilligorganisationerna, för asylgrupper och för kommittéer att verkligheten inte blev vad man förväntat sig av den humana och generösa flyktingpolitik som folkpartiet utlovade i valrörelsen. Det blev hårdare, och nu kommer naturligtvis protesterna och kritiken. Verkligheten är inte alla gånger så lätt att hantera.</textBlock>
  </contentBlock>
  <contentBlock page="0" id="i-758823256aa04feb">
    <textBlock id="i-429cef5b3ae501eb">Anf. 2  BERITH ERIKSSON (v):</textBlock>
  </contentBlock>
  <contentBlock page="0" id="i-c55b724f9303b378">
    <textBlock id="i-bc25701954c9f40f">Herr talman! ''Med flykting avses en utlänning som befinner sig utanför det land, som han är medborgare i, därför att han känner välgrundad fruktan för förföljelse på grund av sin ras, nationalitet, tillhörighet till en viss samhällsgrupp eller på grund av sin religiösa eller politiska uppfattning, och som inte kan eller på grund av sin fruktan inte vill begagna sig av det landets skydd.''</textBlock>
    <textBlock id="i-000634c26ead909b">Det är vad som står i flyktingkonventionen.</textBlock>
  </contentBlock>
  <contentBlock page="0" id="i-daeaea60b9b70500">
    <textBlock id="i-5bf3ac57ebe5c6f9">Sedan finns det andra internationella konventioner, bl.a. barnkonventionen med sina 46 artiklar. De första artiklarna betecknas som absoluta och måste respekteras av alla stater, oavsett utvecklingsnivå.</textBlock>
    <textBlock id="i-af7c4a44b83a6074">Artiklarna med ekonomiska och sociala rättigheter är mer av målsättningskaraktär, men ett land som</textBlock>
    <textBlock id="i-b5ca0540f5933648">Sverige har en sådan nivå både ekonomiskt och socialt att även dessa artiklar för oss måste betecknas som absoluta. Artikel 22 tar specifikt upp flyktingbarnen.</textBlock>
  </contentBlock>
  <contentBlock page="0" id="i-7022a62f3e89d0d0">
    <textBlock id="i-7d610365287901bc">Europakonventionen och FN:s konvention om mänskliga rättigheter är exempel på andra internationella överenskommelser som vi gjort och lovat att följa. Detta, herr talman, är och skall vara utgångspunkten för svensk flyktingpolitik vad gäller både lagstiftning och det praktiska genomförandet.</textBlock>
  </contentBlock>
  <contentBlock page="0" id="i-5dfbb8ba827c4ce6">
    <textBlock id="i-ec48e83aa54e08d6">Kunskapen om och tolkningen av konventionerna är den grundläggande, den absolut nödvändiga utgångspunkten. Om det också kunde vara utgångspunkten i debatten åtminstone på den här nivån, så skulle många minst sagt konstiga påståenden och förslag kunna sorteras bort.</textBlock>
  </contentBlock>
  <contentBlock page="0" id="i-a6357401be66d193">
    <textBlock id="i-442fd7c4a02b99d3">Svensk flyktinglagstiftning grundar sig på och är ett försök att tolka och omskriva flyktingkonventionen. Men efter det att den nya utlänningslagen togs har vi ratificerat barnkonventionen, och det är bra att den nu tillsatta gruppen även tittar på utlänningslagen.</textBlock>
  </contentBlock>
  <contentBlock page="0" id="i-e9842569577eebad">
    <textBlock id="i-76eaaf8a23917175">Lagar, förordningar, idéskisser och arbetsmodeller har med täta mellanrum avlöst varandra under de senaste åren. Inte minst invandrarverket har varit produktivt vad gäller instruktioner ut till förläggningarna.</textBlock>
  </contentBlock>
  <contentBlock page="0" id="i-d6153ed15bf07bd1">
    <textBlock id="i-5d5ae7ed28103bc2">När man skaffar sig information genom att läsa och lyssna på dem som finns i ledningen eller gör arrangerade besök ute i verksamheten, då får man en bild. Men jag vill påstå att stora delar av flyktingpolitikens verkliga ansikte förblir dolt för en, om man inte på nära håll kommer i kontakt med de asylsökande eller med deras ombud och frivilligorganisationer. Det har varit och är fortfarande alldeles för många skandaler och klagomål på invandrarverkets verksamhet, och även därför är det bra att en kommitté tillsatts för att se över verksamheten.</textBlock>
  </contentBlock>
  <contentBlock page="0" id="i-34efb08be711e3cc">
    <textBlock id="i-98f12ea0d066b361">Det föreligger fortfarande allvarliga brister i rättssäkerheten. Rättssäkerhet är för ett rättssamhälle en nödvändighet. Den är det fundament på vilket rättsstaten vilar. Ett rättssäkert system skall garantera asyl för asylsökande som har skäl att få det, oavsett hur många eller hur få som kommer. Kriterierna skall fastställas i förväg och inte utsättas för politiska eller diplomatiska dagsbedömningar. Rättssäkerheten är större i dag i</textBlock>
    <textBlock id="i-025e35a649f8d462">Sverige i ett snatteri- eller rattfyllerimål än den är i asylärenden, trots att det många gånger handlar om människors hälsa, liv, frihet eller död. Enligt asylrätten fattas beslut av samma myndighet som har skött förhör och utredning. Och eftersom det är invandrarverket som även utser juridiskt ombud finns en uppenbar risk för att det kommer att ingå i partsförhållandet. De här bristerna måste rättas till om vår trovärdighet som rättsstat skall bevaras.</textBlock>
  </contentBlock>
  <contentBlock page="0" id="i-f3903980136f6df6">
    <textBlock id="i-fd30a632d597fc88">Våra förslag, herr talman, gör inte anspråk på att vara vare sig heltäckande eller absoluta, men vi vill med förslagen fästa uppmärksamheten på de brister som finns i dag. Därför har vi flera förslag som rör just lagstiftningen, förslag som finns i vår motion och i vår meningsyttring men som jag av tidsskäl inte kan gå in på nu.</textBlock>
  </contentBlock>
  <contentBlock page="0" id="i-52521caf36f1c378">
    <textBlock id="i-53da7e11b32e36ab">När beslutet om utlänningsnämnden togs ville vi ge den större befogenheter än vad den faktiskt fick, och vi vill bygga vidare på en mer opartisk hantering av asylutredning och beslut genom att återföra tillsättandet av juridiskt ombud till rättshjälpsmyndigheten och genom att inrätta asylnämnder som beslutar i första instans.</textBlock>
  </contentBlock>
  <contentBlock page="0" id="i-070e54084d6679ad">
    <textBlock id="i-a2607c1b8d0d6340">Beslutsmotiveringarna har blivit bättre men är fortfarande inte bra. En advokat uttryckte det så, att ''de har blivit ordrikare utan att för den skull ha förändrats nämnvärt innehållsmässigt, fortfarande är de alltför schablonmässiga''.</textBlock>
  </contentBlock>
  <contentBlock page="0" id="i-5729654960218fe7">
    <textBlock id="i-5e6ed1150d2bea44">Att dokumentera praxis är lika viktigt i asylhanteringen som inom rättssystemet. Att tre fall som är likartade resulterar i tre olika beslut med tre olika beslutsfattare inger inte förtroende och utgör inte en acceptabel grad av rättssäkerhet. Den praxissamling som vi fick köpa för 800 kr. för ett år sedan är mycket undermålig. Dessutom förespeglades att det kontinuerligt skulle komma kompletteringar, något som inte har skett.</textBlock>
  </contentBlock>
  <contentBlock page="0" id="i-f0a5b729319bd9be">
    <textBlock id="i-3cca0e2863017a87">Jag tycker att det finns all anledning att åter ställa krav på en praxisredovisning som både är att vara ett bra beslutsunderlag och ger oss och allmänheten insyn i beslutsprocessen. Även beslutspraxis hos regeringen och utlänningsnämnden är viktiga och bör dokumenteras och offentliggöras.</textBlock>
  </contentBlock>
  <contentBlock page="0" id="i-d606685e9df166fd">
    <textBlock id="i-9fd0ed2962189eac">Av tidsskäl har jag inte hunnit ta reda på under vilka departement som asyl- och flyktingfrågorna sorterar i så många andra länder. Men jag vet att det i Danmark, Norge och Holland är justitiedepartementet som har ansvaret. I</textBlock>
    <textBlock id="i-1ae22953f00e342e">Frankrike är det utrikesdepartementet.</textBlock>
  </contentBlock>
  <contentBlock page="0" id="i-05bd15945ae23a92">
    <textBlock id="i-6c50f4146a0903e2">Orsaken till yrkandet om att ansvaret hos oss skall flyttas över till utrikesdepartementet är att det åtminstone tidigare var mycket otillfredsställande att det rådde så stora skiljaktigheter mellan olika myndigheters syn på situationen i olika diktaturstater. Man kunde få olika svar beroende på vilken myndighet man vände sig till --</textBlock>
    <textBlock id="i-731fff42de1a79f6">invandrarverket, UD eller arbetsmarknadsdepartementet.</textBlock>
  </contentBlock>
  <contentBlock page="0" id="i-9e4fe6cd55d0930d">
    <textBlock id="i-3250fd8571a33621">Vi tycker även att det skulle förkorta kommunikationsvägarna om UD hade ansvaret.</textBlock>
    <textBlock id="i-faa3f20f4142710d">Men det beror förstås på vilken betydelse man lägger i nödvändigheten av att ha en god länderkunskap. Jag vill påstå att det har varit och fortfarande är en brist på den kunskapen i asylhanteringen.</textBlock>
  </contentBlock>
  <contentBlock page="0" id="i-4ffbb40ce62e0154">
    <textBlock id="i-36828da23c9ece29">Förre diskrimineringsombudsmannen Peter Nobel sade så sent som för ett år sedan: ''Det är så att flyktingskapsbestämningen och arbetet som hör samman med detta -- dessa uppgifter som åvilar invandrarverket -- aldrig har tillförts judiciell stringens och kompetens, vilket är nödvändigt för att vinna klarhet, konsekvens, snabbhet och rättssäkerhet.''</textBlock>
  </contentBlock>
  <contentBlock page="0" id="i-729063d67bbcc4e1">
    <textBlock id="i-b26cc291430fa0e0">Så några ord om samarbetet med Västeuropa.</textBlock>
    <textBlock id="i-073f147b522aa094">Regeringarna inom EG tycks fångna i illusionen att det är möjligt att bygga ett slags Fästning Europa, medan parlamenten åtminstone i några EG-länder reagerar på konventionsförslag och vill ha större insyn i utarbetandet av konventionstexter och större rättssäkerhet i innehållet.</textBlock>
  </contentBlock>
  <contentBlock page="0" id="i-6137488905f8dda3">
    <textBlock id="i-a1d9004860d40762">Hans Magnus Enzensberger har i senaste numret av</textBlock>
    <textBlock id="i-e59b6dda42883277">Moderna tider skrivit en artikel på temat ''Är båten full?''. Jag tycker att artikelns avslutning är värd att citera: ''Att en människa får lov att säga vad hon tycker om statsmakten eller om den gode Guden utan att bli torterad eller hotad till livet; att meningsmotsättningar kan redas ut inför rätta och inte genom blodshämnd; att kvinnor kan röra sig fritt och inte bli omskurna; att man kan gå över gatan utan att råka in i en förvildad soldathops kulkärvar; allt detta är inte bara trevligt, det är oumbärligt. Överallt i världen finns det tillräckligt många människor som önskar sig sådana förhållanden och som är beredda att försvara dem där de råder. Ett civilisationens minimum.</textBlock>
  </contentBlock>
  <contentBlock page="0" id="i-2235fdd2636b3d2f">
    <textBlock id="i-785ffb905e115b39">I mänsklighetens historia har detta minimum bara uppnåtts undantagsvis och tillfälligt. Det är bräckligt och ömtåligt. Den som vill skydda det mot angrepp utifrån hamnar i ett dilemma. För ju häftigare en civilisation försvarar sig mot ett yttre hot, ju mer den murar in sig, desto mindre får den till sist att försvara. Vad barbarerna angår däremot, dom behöver vi knappast invänta framför portarna.</textBlock>
    <textBlock id="i-588fbf25c625d5f6">För de har alltid funnits på plats.''''</textBlock>
  </contentBlock>
  <contentBlock page="0" id="i-cfe0f9a2079a46f1">
    <textBlock id="i-a304e2e979174fc0">Inom EG sker nu en mycket snabb utveckling av harmoniseringen på flykting- och immigrationsområdet. Maastrichtfördraget gör det möjligt att successivt föra in hela detta område under EG-rätten och EG:s institutioner.</textBlock>
    <textBlock id="i-c4a768c960927189">Schengenkonventionen som omfattar 141 artiklar skall för närvarande ratificeras av de nationella parlamenten.</textBlock>
  </contentBlock>
  <contentBlock page="0" id="i-db308fa0089d2b5f">
    <textBlock id="i-70d2736ac762f10f">Vi har yrkat att regeringen skall ge riksdagen en samlad redovisning av Sveriges deltagande i det västeuropeiska samarbetet på det flykting- och invandrarpolitiska området. Utskottet avstyrker bifall med hänvisningen att regeringens skrivelse innehåller en tämligen fyllig redogörelse för</textBlock>
    <textBlock id="i-3ed7587955de0b12">Sveriges deltagande i såväl västeuropeiskt som annat internationellt samarbete. Vi anser inte det.</textBlock>
  </contentBlock>
  <contentBlock page="0" id="i-7bc384dcea7e3f3d">
    <textBlock id="i-e4daba21c18a20f7">Vad vet riksdagen om regeringens syn på</textBlock>
    <textBlock id="i-00b4f3f9058efa8b">Schengenkonventionen? Eftersom ministern inte finns här kan vi inte få höra hennes uppfattning.</textBlock>
    <textBlock id="i-405634d785f7f1da">Den har en direkt koppling till den inre marknaden i EG, som vi sannolikt tillhör om några månader.</textBlock>
    <textBlock id="i-5e6c00bf2b9a0842">Jag anser att det är allvarligt för den parlamentariska demokratin om regeringen håller riksdagen oinformerad om avgörande diskussioner och förhandingar på det migrationspolitiska området.</textBlock>
  </contentBlock>
  <contentBlock page="0" id="i-ea417df171d06e64">
    <textBlock id="i-74c5babd1c5a84bb">Det naturliga och det vanliga är att det är det mest akuta som man måste behandla förs, och så även i dagens ärende om flykting- och invandrarpolitik.</textBlock>
    <textBlock id="i-a197cbc9ca03a73a">Att dessa områden behandlas tillsammans och samtidigt är otillfredsställande. Invandrarfrågorna kommer här och nu i skymundan, liksom de länge satts på undantag hos invandrarverket, på grund av den akuta situationen.</textBlock>
  </contentBlock>
  <contentBlock page="0" id="i-db766d985f08a57b">
    <textBlock id="i-a12f9be9ef77348e">I betänkandet påpekas att olika departement sedan länge har ansvar för invandrarfrågor inom sitt område. Men vi kanske skulle renodla redan här, och inte i vårt utskott behandla yrkanden om exempelvis utbildning, svenskundervisning, stödprojekt osv., utan hänvisa sådana yrkanden som gäller invandrares speciella behov till det utskott som behandlar huvudfrågan.</textBlock>
  </contentBlock>
  <contentBlock page="0" id="i-59c9befdb0f37a50">
    <textBlock id="i-647f7e8d0e02545d">Jag anser att varken riksdagen eller departementen tar invandrarfrågorna på allvar så länge som vi har den uppdelningen och särhanteringen.</textBlock>
  </contentBlock>
  <contentBlock page="0" id="i-4a0ead1e5cdf6b1d">
    <textBlock id="i-112bf99b82c2f68a">Det mest akuta är nu flyktingströmmen från det forna Jugoslavien och ärendebalansen hos utlänningsnämnden. I utredningens uppdrag finns att undersöka möjligheten att ge tillfälliga uppehållstillstånd utan att utreda flyktingskälen.</textBlock>
    <textBlock id="i-117baac13f524085">Jag föreslår att det uppdraget lyfts ut och snabbehandlas. Det är inte rimligt att i den nu uppkomna situationen avsätta utredningsresurser.</textBlock>
    <textBlock id="i-81fcc2e6a4c70a7f">Nu sätts vår humanism och vår solidaritet på prov.</textBlock>
    <textBlock id="i-8bf254bc9e464210">Nu kan vi tillfälligt hjälpa grannarna när deras hus brinner. Det kräver att vi snabbt avför byråkratiska hinder och kostnader. Utlänningsnämnden behöver och har fått ökade resurser, men räcker det? Jag hade hoppats att ministern hade kunnat ge besked på den punkten. Vi väntar otåligt på att fler domare och fler förtroendevalda skall utses, så att vi kan förutsätta att arbetet går snabbare.</textBlock>
  </contentBlock>
  <contentBlock page="0" id="i-3150c62f0a1d6041">
    <textBlock id="i-584d0f62c007b7cc">Herr talman! Jag ställer mig bakom de 60</textBlock>
    <textBlock id="i-6dc0598bc3a1f0f7">punkterna i vår meningsyttring. Alla är lika viktiga, så det vore fel att försöka prioritera någon framför de andra. Därför kommer jag inte att yrka bifall till någon av dem. Vi kommer att rösta för reservationerna 4 och 6, om det blir omröstning om dem.</textBlock>
  </contentBlock>
  <contentBlock page="0" id="i-b443b33531e782c9">
    <textBlock id="i-33420ba72754b8ef">Anf. 3  FÖRSTE VICE TALMANNEN:</textBlock>
  </contentBlock>
  <contentBlock page="0" id="i-2e42bfa70ae30525">
    <textBlock id="i-56fecb56bb24079e">För att underlätta kammarens behandling av detta ärende låter jag nu en representant för Ny demokratis reservationer få ordet innan utskottets talesman får ordet.</textBlock>
  </contentBlock>
  <contentBlock page="0" id="i-d533a970b1f7e7e0">
    <textBlock id="i-e785cb4cc80f5309">Anf. 4  PETER KLING (nyd):</textBlock>
  </contentBlock>
  <contentBlock page="0" id="i-23d7b550d0e4392b">
    <textBlock id="i-369d403303badc33">Herr talman! Jag skall nu fortsätta att tala om det hemska ämne som flyktingpolitiken uppenbarligen utgör i den här kammaren.</textBlock>
  </contentBlock>
  <contentBlock page="0" id="i-470e47fb43ca9986">
    <textBlock id="i-d6d7edc1939ccff5">För en dryg vecka sedan höll Ny demokrati på att skapa en kris i regeringen för att deltidspensionssystemet skulle bibehållas. Jag och förmodligen en stor del av svenska folket ställer oss frågan om det kommer att bli en ny regeringskris nu när regeringen är tvingad att höja anslagen med ytterligare någon miljard för att klara den stora ökningen av antalet flyktingar.</textBlock>
  </contentBlock>
  <contentBlock page="0" id="i-d096780865565884">
    <textBlock id="i-7711b62620ae13be">Varje månad kommer 6 000--7 000 flyktingar till</textBlock>
    <textBlock id="i-82749293a25a2aec">Sverige. De flesta kommer från det forna</textBlock>
    <textBlock id="i-7ba051e155b05582">Jugoslavien. Ungefär 80 % av dessa flyktingar är ekonomiska flyktingar, som skall skickas hem.</textBlock>
  </contentBlock>
  <contentBlock page="0" id="i-a093c3dcc39070b0">
    <textBlock id="i-dff3b4df12262ae6">Man kan fråga sig hur vi skall kunna klara anstormningen av flyktingar. Jag vill hänvisa till</textBlock>
    <textBlock id="i-e20379dd6b76cfc3">Roland Antehag som varnar för att det blir kritiskt med 50 000 personer i förläggningar. Hur skall vi kunna klara den här situationen när vi nu har en tillströmning på 6 000--7 000 flyktingar per månad?</textBlock>
  </contentBlock>
  <contentBlock page="0" id="i-c29b03bbb048613b">
    <textBlock id="i-070355b58c32f4ff">Vad skall man göra? Inför visumtvång omgående.</textBlock>
    <textBlock id="i-da36c5ea17ed40fd">Sätt en gräns för hur många flyktingar vi skall ta emot. Sortera ut vilka flyktingar som är ekonomiska resp. berättigade flyktingar. Det är det viktigaste.</textBlock>
  </contentBlock>
  <contentBlock page="0" id="i-8468ac4f86da2ece">
    <textBlock id="i-d242fa1bbae10e43">Vi har rest kravet att man bör företa utvisning vid grova och upprepade brott. Det finns ingen anledning till att vi skall importera kriminalitet till</textBlock>
    <textBlock id="i-ad11c4c1894cbe6b">Sverige. Vi har tillräckligt som det är i dag.</textBlock>
  </contentBlock>
  <contentBlock page="0" id="i-2cd3e098625e9e62">
    <textBlock id="i-edb4608e2693f6d3">Man skulle kunna spara stora belopp för samhället om man sköter den här frågan ordentligt. Man skulle t.ex. kunna använda skattesänkningar, bl.a.</textBlock>
    <textBlock id="i-7ea0dfa1e0bf9efc">på energiskatterna, i stället för att göra en omfördelning av skatterna som</textBlock>
    <textBlock id="i-0d38015f132048b5">Socialdemokraterna har gjort i 15--20 år.</textBlock>
    <textBlock id="i-550c5dc3612d3762">Regeringen fortsätter nu med samma politik i stället för att spara pengar.</textBlock>
  </contentBlock>
  <contentBlock page="0" id="i-f75ee2110066afec">
    <textBlock id="i-b7b3e426c6e44272">Var skall man dra gränsen? Det är en fråga som det är upp till riksdagen att diskutera. Man kanske skall vara så pass drastisk att man till att börja med skall sätta gränsen på samma nivå som i FN:s flyktingkommission för att få ordning på det här träsket. Man kan då rensa, och människor skulle slippa sitta i våra flyktingförläggningar tre till fem år. Det är inte humant, mina damer och herrar.</textBlock>
  </contentBlock>
  <contentBlock page="0" id="i-b07d98dac38f6108">
    <textBlock id="i-842238e3b5572536">Herr talman! Med det anförda vill jag yrka bifall till reservation 2 i mom. 3, reservation 3 i mom. 9, reservation 5 i mom. 28, reservation 6 i mom. 40</textBlock>
    <textBlock id="i-8bb4cffa61bdc91d">och reservation 7 i mom. 59.</textBlock>
  </contentBlock>
  <contentBlock page="0" id="i-eceec9667c50ba8a">
    <textBlock id="i-a9d34d8e0dce9823">Anf. 5  RUNE BACKLUND (c):</textBlock>
  </contentBlock>
  <contentBlock page="0" id="i-1dd926a8608328a5">
    <textBlock id="i-8a65efad6907f476">Herr talman! Genom nyhetsrapporteringen från världens olika hörn påminns vi dagligen om de händelser och förhållanden som får männsikor att fly från sitt hemland. Just nu upptas vår uppmärksamhet av de blodiga krig som pågår i det som en gång var Jugoslavien. Vi ser varje dag TV-</textBlock>
    <textBlock id="i-9559e43d82b2b342">bilder med människor på flykt. Något tusental i veckan når för närvarande Sveriges gräns och begär en fristad undan kriget. Situationen är densamma i en rad andra europeiska länder. Utsatta och hårt pressade människor söker fred och frihet. Detta är flyktingpolitikens vardag.</textBlock>
  </contentBlock>
  <contentBlock page="0" id="i-ff55dc9dbbacdfa2">
    <textBlock id="i-9e840e9713bc1f1d">Därför blir man mycket förvånad när man hör Ny demokratis representant här i talarstolen säga att</textBlock>
    <textBlock id="i-6795eb61eb48e0a8">80 % av de som kommer från det forna Jugoslavien är ekonomiska flyktingar. Tittar inte Ny demokratis riksdagsledamöter på TV? Läser de inte tidningen?</textBlock>
    <textBlock id="i-d3ee862c11183110">I så fall borde de upptäcka att det pågår ett blodigt inbördeskrig i de forna jugoslaviska republikerna.</textBlock>
    <textBlock id="i-4c7f16f5f9661698">Det är förvånansvärt att man får höra sådana påståenden i Sveriges riksdags talarstol.</textBlock>
  </contentBlock>
  <contentBlock page="0" id="i-c2f6a9831ab71cad">
    <textBlock id="i-7e2abd68b37a837f">Herr talman! I socialförsäkringsutskottets betänkande nr 10 behandlas ingående vårt lands flykting- och invandrarpolitik. Utöver budgetpropositionens anslag behandlas också regeringens flyktingskrivelse och ett stort antal motioner. Betänkandet ger en bra sammanfattning för den som vill lära sig mer om flykting- och invandrarpolitiken, den gällande lagstiftningen, hanteringen av asylärenden, det internationella samarbetet, flyktingmottagningen och åtgärder mot främlingsfientlighet.</textBlock>
  </contentBlock>
  <contentBlock page="0" id="i-3b9a1ef101df9616">
    <textBlock id="i-e1b19631a27f9d82">För att till viss del tillmötesgå Berith Eriksson som säger att flyktingspolitiken alltid tar överhanden skall jag börja med en del av invandrarpolitiken --</textBlock>
    <textBlock id="i-4a0f8c94d4fa59e8">frågan om främlingsfientlighet och rasism i Sverige.</textBlock>
  </contentBlock>
  <contentBlock page="0" id="i-31e5d3c54564733b">
    <textBlock id="i-e1ef97360f81eeed">Under det senaste året har vi i flera europeiska länder kunnat se en våg av främlingsfientlighet och rasism dra fram. Inte heller vårt land har förskonats.</textBlock>
  </contentBlock>
  <contentBlock page="0" id="i-4537400534c20de0">
    <textBlock id="i-063a022f9845b5a0">De brutala våldsaktioner som i början av detta år riktades mot invandrare och flyktingar och som med rätta upprörde det svenska samhället föranledde utskottet att anordna en offentlig utfrågning om främlingsfientlighet och rasism i vårt land. Utfrågningen återfinns som en bilaga till betänkandet och är en intressant läsning för den som vill skaffa sig mer kunskaper på området.</textBlock>
  </contentBlock>
  <contentBlock page="0" id="i-45562fa1a9b87c72">
    <textBlock id="i-de0af055df53d30b">I flera motioner som lämnades under allmämna motionstiden diskuterades olika åtgärder för att möta en ökande främlingsfientlighet. Låt mig konstatera att det inte finns några enkla lösningar.</textBlock>
    <textBlock id="i-a6c14d0b539b44fb">Det handlar om ett tålmodigt och långsiktigt opinionbildningsarbete. Det tror jag att vi är ganska överens om i den här kammaren.</textBlock>
  </contentBlock>
  <contentBlock page="0" id="i-d7a6c8421eb71065">
    <textBlock id="i-74e5b1115f1c4392">I årets budgetproposition föreslår regeringen därför inrättandet av ett nytt anslag på 10 milj.kr.</textBlock>
    <textBlock id="i-08f9d09dc3c5dbd2">att användas för insatser mot främlingsfientlighet och för att främja goda etniska relationer.</textBlock>
    <textBlock id="i-b4ea549594ff6470">Utskottet tillstyrker detta nya anslag.</textBlock>
  </contentBlock>
  <contentBlock page="0" id="i-c9fdcc02f67e32ab">
    <textBlock id="i-5b06f046d3487d8a">Utskottet har också i stor enighet velat göra en markering i sakfrågan för att understryka hur viktigt det är att vi i vårt samhälle klargör var gränserna går och att det inte skall vara något tvivel om vilken uppfattning de i Sveriges riksdag representerade partierna har i frågor om rasism och främlingsfientlighet.</textBlock>
  </contentBlock>
  <contentBlock page="0" id="i-334ee3620235aadf">
    <textBlock id="i-86678890ec262650">Herr talman! Jag tar mig friheten att citera några rader ur utskottsbetänkandet: ''Utskottet vill till en början framhålla att vårt samhälle bygger på respekten för människovärdet och respekten för den enskilda individen, oavsett hudfärg, religion eller härkomst. Yttringar av främlingsfientlighet och rasism måste därför med kraft motverkas.</textBlock>
    <textBlock id="i-c53534c7b384685c">Utskottet konstaterar härefter att stor enighet råder om att kampen mot främlingsfientlighet och tendenser till rasism handlar om betydligt mera än vad som kan innefattas inom en snäv ram av speciella åtgärder. Arbetet med att värna tolerans och öppenhet och att bekämpa främlingsfientlighet och rasism måste, som kulturministern framhållit, bedrivas ständigt och långsiktigt. Insatser utanför det invandrar- och invandringspolitiska området har den största betydelse. I motion Sf614 har framhållits bl.a. betydelsen av politisk sammanhållning kring de demokratiska värdena och öppen debatt om invandringens betydelse och villkor. Utskottet delar helt denna uppfattning och vill i likhet med motionärerna framhålla betydelsen av en bred ansats i kampen mot främlingsfientlighet och rasism.''</textBlock>
  </contentBlock>
  <contentBlock page="0" id="i-138425bd93c21476">
    <textBlock id="i-d82ef60a1152c6c3">Jag tycker att det är av stort värde att det finns en bred enighet på det här området i Sveriges riksdag när det gäller att hantera dessa frågor.</textBlock>
  </contentBlock>
  <contentBlock page="0" id="i-ab860ffc7cb64eda">
    <textBlock id="i-e73e823cf9dbf42f">Herr talman! En annan fråga som väcker debatt och som har uppmärksammats av en bred allmänhet är de långa handläggningstiderna i asylärendena. I</textBlock>
    <textBlock id="i-30b1b56a797dd544">överklagandeärendena kan man få vänta ett par år på besked. Det skapar en rad problem i flyktingmottagandet och ger allmänheten en missvisande bild av vår flyktingpolitik.</textBlock>
  </contentBlock>
  <contentBlock page="0" id="i-0e2520c4e2cb02c9"/>
  <contentBlock page="0" id="i-131882abd51df6a7">
    <textBlock id="i-18373d009a6e2312">Dessutom innebär de långa väntetiderna en orimlig press på den asylsökande, samtidigt som de leder till ökade kostnader för samhället. En klen tröst i sammanhanget tycks vara att vi delar det här problemet med en rad andra länder i Europa. I</textBlock>
    <textBlock id="i-7358bd1f8038dbe0">t.ex. Tyskland tar det också flera år att få besked i ett ärende.</textBlock>
  </contentBlock>
  <contentBlock page="0" id="i-5cc71a3adfd86cf0">
    <textBlock id="i-403bbab463e213c1">Låt mig först konstatera att det finns en stark vilja hos oss i regeringspartierna att göra allt vi kan för att korta tiderna utan att vi äventyrar rättssäkerheten. Vi är beredda att tillföra de resurser som behövs för att statens invandrarverk och utlänningsnämnden skall kunna klara sina uppgifter på rimlig tid.</textBlock>
  </contentBlock>
  <contentBlock page="0" id="i-9c1677345fd0a950">
    <textBlock id="i-86504d6d3d09c962">En rad åtgärder har vidtagits och kommer att vidtas som påverkar handläggningstiderna. Jag skall helt kort återge några av åtgärderna.</textBlock>
  </contentBlock>
  <contentBlock page="0" id="i-61ca3fba2e17f08f">
    <textBlock id="i-1cb384b94ab0e519">För det första har riksdagen i bred enighet beslutat att överföra utredningsansvaret i asylärenden från polisen till statens invandrarverk den 1 juli i år. Vi får därmed ett led mindre i hanteringen av asylansökningar. Väntan på polisutredning har varit en flaskhals i instanskedjan. Invandrarverket kommer nu när man tar över ansvaret att pröva nya former för utredningen. Den asylsökande skall själv få skriva ner sin berättelse. Sedan översätts berättelsen av tolk. Handläggaren hos invandrarverket träffar därefter den asylsökande och tillsammans går man igenom ansökan och gör erforderliga kompletteringar. På det här sättet blir det ett bättre underlag för beslut i asylärendet, vilket både spar tid och ökar säkerheten i besluten.</textBlock>
    <textBlock id="i-a50fa18ad1d170b2">På så sätt uppfylls också lagens krav på muntlig handläggning på ett bättre sätt.</textBlock>
  </contentBlock>
  <contentBlock page="0" id="i-fe6ef4d124778099">
    <textBlock id="i-7a2cb724a4ed385b">För det andra har det den 1 januari i år inrättats en utlänningsnämnd som har tagit över regeringens uppgift i överklagningsärenden. Tyvärr måste vi konstatera att nämnden dels ärvt en stor balans från regeringskansliet, dels haft praktiska problem i starten, vilket försvårat arbetet. Regeringen och kulturministern har insett allvaret i situationen och tillfört nämnden extra resurser i form av 40 tjänster utöver basbemanningen vid starten och helt nyligen ytterligare en insatsstyrka på 60 tjänster.</textBlock>
  </contentBlock>
  <contentBlock page="0" id="i-6f5bd1e3c6dc70c6">
    <textBlock id="i-8a62e6ab5247fa73">Utskottet utgår ifrån att man från regeringens sida fortlöpande följer utvecklingen i nämnden och att man är beredd att tillföra ytterligare förstärkningar om så behövs för att uppnå rimliga tider i överklagningsärenden.</textBlock>
  </contentBlock>
  <contentBlock page="0" id="i-ddd5586815104c31">
    <textBlock id="i-73b87add3d3dcb89">För det tredje har regeringen tillsatt en utredningsman med uppgift att se över utlänningslagen och bl.a. komma med förslag som förenklar tolkningen och tillämpningen av lagen.</textBlock>
    <textBlock id="i-feb355fef68bab50">Man ser över reglerna för ny ansökan, omprövning av beslut och överklaganden i vissa fall.</textBlock>
  </contentBlock>
  <contentBlock page="0" id="i-0ac966e0b0d46cab">
    <textBlock id="i-d3e7f1f59b6f7653">Vi från utskottsmajoriteten är övertygade om att dessa åtgärder skall göra det möjligt att åstadkomma rimliga tider för handläggning av asylärenden, även om det när det gäller utlänningsnämnden kan ta viss tid, eftersom de beslutade insatsstyrkorna inte kommer att vara i full gång förrän efter några månader. Den reservationen måste vi dock göra.</textBlock>
  </contentBlock>
  <contentBlock page="0" id="i-aaf28a48b98f040a">
    <textBlock id="i-d8f7875a7539fc2f">Herr talman! Jag skall nu övergå till att kommentera de reservationer som har fogats till detta betänkande. Socialdemokraterna har avlämnat två reservationer, en om inriktningen på flykting- och invandrarpolitiken och en om det internationella samarbetet. I reservationerna föreslås bl.a. särskilda anhörigkvoter och konjunkturanpassad arbetskraftsinvandring.</textBlock>
    <textBlock id="i-8e45a5386dbc6b30">Ståndpunkterna är väl kända och återfanns i den proposition som den föregående regeringen lämnade till riksdagen våren 1991. Propositionen återkallades av den nuvarande regeringen.</textBlock>
  </contentBlock>
  <contentBlock page="0" id="i-571fd3cf137d2a4d">
    <textBlock id="i-d024a01b590b2bf7">I allt väsentligt föreligger det inte några större meningsskiljaktigheter om behovet av en helhetssyn på flyktingpolitiken, av åtgärder riktade mot grundorsakerna till flyktingskapet eller om behovet av en human flyktingpolitik. Inte heller när det gäller det internationella samarbetet kan jag finna att det finns några mera principiella motsättningar när det gäller Sveriges agerande och insatser. Reservationerna får väl ses mer som markeringar av Socialdemokraterna om att man vill</textBlock>
    <textBlock id="i-29b8ce01a2a21390">''puffa på'' i ett antal frågor.</textBlock>
  </contentBlock>
  <contentBlock page="0" id="i-3551273fd2c5420d">
    <textBlock id="i-cbf16963d4f391e4">Vi står inför en del förändringar till följd av ett närmande till det övriga Europa. Såväl EES-avtalet som ett kommande EG-medlemskap och pågående andra internationella överläggningar kan komma att nödvändiggöra reformeringar av utlänningslagstiftningen och invandringspolitiken inom de närmaste åren. Det finns därför anledning att avvakta med att genomföra alltför stora förändringar eller att göra ingrepp i flyktingpolitiken, t.ex. att införa någon typ av kvotsystem eller en konjunkturanpassad arbetskraftsinvandring. Vi måste avvakta tills vi vet hur övriga länder i Europa kommer att välja väg i ett antal frågor och vad det kan ha för påverkan för svensk del.</textBlock>
  </contentBlock>
  <contentBlock page="0" id="i-af12c95b694a5afa">
    <textBlock id="i-1caad26ae76f26f3">Herr talman! Ny demokrati har fogat fem reservationer till betänkandet. Man säger sig vilja ha en öppen och ärlig debatt om flyktingpolitiken.</textBlock>
    <textBlock id="i-5549d393f5fcc16b">Men när jag läser Ny demokratis motioner och reservationer måste jag konstatera att man själv inte bidrar vare sig till öppen eller till särskilt ärlig debatt.</textBlock>
  </contentBlock>
  <contentBlock page="0" id="i-febae968d58129fd">
    <textBlock id="i-d921236914d96d2e">I reservation 7 påstår man t.ex. att ungdomar skulle vara diskriminerade i jämförelse med flyktingar och invandrare när det gäller att få arbete, utbildning och bostad. Men man har inte ett enda exempel vare sig i motionen eller i reservation på hur den här diskrimineringen ser ut i praktiken.</textBlock>
    <textBlock id="i-c974a08f333a99a1">Alla som under ett antal år har arbetat med de här frågorna vet att den grupp som har det svårast i fråga om arbetsmarknaden och utbildning är faktiskt invandrar- och flyktingungdomarna. Det är de som kan sägas vara utsatta för diskriminering i vissa sammanhang.</textBlock>
  </contentBlock>
  <contentBlock page="0" id="i-be6f8c06e03f278f">
    <textBlock id="i-58b1320aa2e1c474">Det har knappast undgått någon här i kammaren att</textBlock>
    <textBlock id="i-c98d822a2c8f2023">Ny demokrati vill ha en förändrad flyktingpolitik.</textBlock>
    <textBlock id="i-dbf70ece965c73ef">Men vad är det för förändringar man egentligen vill ha? I reservation 2 talar man om att det svenska flyktingmottagandet bör koncentreras till sådana utlänningar som har allvarliga och uppenbara skäl att fly från något. Man vill ha en utredning som utarbetar en flyktingdefinition som grundas på detta.</textBlock>
  </contentBlock>
  <contentBlock page="0" id="i-1178b5a9221c1ab5">
    <textBlock id="i-d2689bfd10653a77">Men vilken är då skillnaden i förhållande till dagens asylregler? Det krävs i dag allvarliga skäl för att få asyl i Sverige. Vilka är det som Ny demokrati vill ta ifrån asylrätten? Det framgår varken av motionen eller av reservationen.</textBlock>
  </contentBlock>
  <contentBlock page="0" id="i-6d4b109cdfd61437">
    <textBlock id="i-229db488d0c9e795">Jag tycker att man skall kliva fram ur mörkret, om man vill ha en ärlig och öppen debatt. Redovisa era förslag och tankegångar! Vi som är anhängare av en generös och humanitär flyktingpolitik räds inte en sådan debatt.</textBlock>
  </contentBlock>
  <contentBlock page="0" id="i-7f7af96ab87a4365">
    <textBlock id="i-0a5fb48838e12562">Herr talman! Till sist några ord med anledning av den meningsyttring som Vänsterpartiet har fogat till betänkandet. Meningsyttringen innehåller ett antal yrkanden som vid flera tillfällen har behandlats här i kammaren i samband med bl.a.</textBlock>
    <textBlock id="i-8d07cfcc389e9d04">antagandet av utlänningslagen. Det finns kanske inte någon anledning att närmare gå in på de olika förslagen när det gäller bl.a. utvidgad asylrätt åt ett antal grupper. Man motiverar det med att en sådan skulle höja rättssäkerheten.</textBlock>
  </contentBlock>
  <contentBlock page="0" id="i-7f86533a703a2f70">
    <textBlock id="i-76b8b006f1af2a64">Det pågår för närvarande ett arbete i fråga om en del av de punkter som Berith Eriksson har tagit upp, såsom beträffande t.ex. muntlig handläggning, motivering av besluten och praxissamling. På alla dessa områden pågår det ett arbete för att utveckla de metoder och det arbetssätt som invandrarverket har tillämpat. Jag medger att dessa inte är fullödiga till alla delar, men det finns mycket starka ambitioner att försöka nå ett bra resultat.</textBlock>
  </contentBlock>
  <contentBlock page="0" id="i-16f39e924b39a4dc">
    <textBlock id="i-2acfdd7147f138f8">När det gäller muntlig handläggning kommer den modell som man på invandrarverket väljer, när man tar över ansvaret från polisen den 1 juli, att öka möjligheterna till muntlig handläggning, ge ett bättre underlag och därmed öka rättssäkerheten.</textBlock>
  </contentBlock>
  <contentBlock page="0" id="i-606175dc6eeef202">
    <textBlock id="i-5776e39c4236c56a">Berith Eriksson hade ett antal synpunkter på invandrarverkets sätt att arbeta. Om man ser på invandrarverkets arbete under de senaste åren, kan man konstatera att invandrarverket har klarat sina uppgifter på ett hyggligt sätt med hänsyn till de förutsättningar som man har haft. Man fick en kraftig ökning av antalet asylsökande mitt under en omorganisation, vilket skapade stora bekymmer för verket under lång tid. Men med facit i hand kan man inte dra sådana slutsatser som Berith Eriksson drar, t.ex. att invandrarverket mer eller mindre bör avskaffas.</textBlock>
  </contentBlock>
  <contentBlock page="0" id="i-54fb47ec3d40a0d0">
    <textBlock id="i-0a75ea8898df0f36">Det är inte heller riksdagens sak att lägga sig i regeringens inre arbete och avgöra var olika frågor skall hanteras. Det måste vara upp till regeringen själv att avgöra vilket departement som skall avgöra olika frågor.</textBlock>
  </contentBlock>
  <contentBlock page="0" id="i-73238efacdeb1005">
    <textBlock id="i-9f1398c8ed82fa98">Herr talman! Med det anförda yrkar jag bifall till hemställan i utskottsbetänkandet.</textBlock>
  </contentBlock>
  <contentBlock page="0" id="i-16de64db5a1ae182">
    <textBlock id="i-c4486a374f6b2548">Anf. 6  MAUD BJÖRNEMALM (s) replik:</textBlock>
  </contentBlock>
  <contentBlock page="0" id="i-127fd42bef3e995c">
    <textBlock id="i-8d77630bf0fe250c">Herr talman! Det sades i regeringsförklaringen att flyktingpolitiken skulle förändras. Jag undrar om det var den förändringen som Rune Backlund redogjorde för, nämligen en översyn av utlänningslagen och av mottagandet av asylsökande. Är det detta som är förändringen av flyktingpolitiken?</textBlock>
  </contentBlock>
  <contentBlock page="0" id="i-01272a5f3681ec95">
    <textBlock id="i-e1d213a3c072bad6">Jag fick inget svar på den fråga jag ställde när det gäller visum för jugoslaver. Eftersom kulturministern nu har infunnit sig i kammaren, kan jag lika gärna ställa frågan till henne.</textBlock>
    <textBlock id="i-757a4cdaed276835">Invandrarverkets generaldirektör uttalade i</textBlock>
    <textBlock id="i-ecb0469f3779c58f">Dagens Eko och i Dagens Nyheter i morse att</textBlock>
    <textBlock id="i-82a8fa5244d85cf3">Sverige måste införa visumtvång för jugoslaver om</textBlock>
    <textBlock id="i-18ab465567c2f252">Tyskland, Österrike och Ungern stänger sina gränser. Min fråga är då om regeringen tänker tillmötesgå kravet från invandrarverkets chef på att införa visumtvång för jugoslaver.</textBlock>
  </contentBlock>
  <contentBlock page="0" id="i-2f9a011014cb2569">
    <textBlock id="i-1b4c72df55ccdeca">Anf. 7  RUNE BACKLUND (c) replik:</textBlock>
  </contentBlock>
  <contentBlock page="0" id="i-c871a163decc8e32">
    <textBlock id="i-32a459fc513fbba8">Herr talman! Maud Björnemalm frågade vilka förändringar som kommer.</textBlock>
  </contentBlock>
  <contentBlock page="0" id="i-3dca042a5d1bea85">
    <textBlock id="i-cc30dfb951507d9b">På en punkt har det ju blivit en förändring den 19</textBlock>
    <textBlock id="i-b77f38cf5fc8c7ee">december i och med att den nya regeringen upphävde de undantagsbestämmelser som den föregående regeringen införde 1989. Dessutom pågår det ju ett förändringsarbete som kommer att ske i utredningsform. Man har tillsatt en särskild utredare för att se över utlänningslagen. En utredning skall se över flyktingmottagandet och organisationen för flyktingmottagandet. Härtill kommer de förändringar som kan föranledas av ett närmande till det övriga Europa när det gäller EES-</textBlock>
    <textBlock id="i-5acacb5a4e6f4d40">avtalet och ett medlemskap i EG. Även det här kommer att innebära förändringar på ett eller annat sätt med avseende på den svenska flyktingpolitikens utformning.</textBlock>
  </contentBlock>
  <contentBlock page="0" id="i-fe30a1bab212bc4b">
    <textBlock id="i-f215aaaf59ebab32">Så det förändringsarbete som Maud Björnemalm efterlyser kommer ju att ske etappvis. Det blir kanske inte någon stor, samlad redovisning. Det hela blir en följd av den internationella utveckling som för närvarande pågår. Socialdemokraterna har ju själva i en motion pekat på att det just nu pågår ett omfattande internationellt arbete för att bl.a.</textBlock>
    <textBlock id="i-3ca6061db37de29e">finna en ny och utvidgad konventionstext. Sådana här saker kommer naturligtvis att påverka även den svenska flyktingpolitiken.</textBlock>
  </contentBlock>
  <contentBlock page="0" id="i-b061444f9a3a12d0">
    <textBlock id="i-5862027c726fe2d6">Anf. 8  PETER KLING (nyd) replik:</textBlock>
  </contentBlock>
  <contentBlock page="0" id="i-a30439ba78cccdd7">
    <textBlock id="i-68a0d2ff00af23a0">Herr talman! När det gäller ungdomsdiskrimineringen som Rune Backlund tog upp tycker jag att han skall tala med ungdomarna t.ex. här i Stockholm. Då får han veta vilka förhållanden som råder beträffande köer, bostäder osv. Gör det så får ni en uppfattning om vad diskriminering på ungdomssidan innebär!</textBlock>
  </contentBlock>
  <contentBlock page="0" id="i-d0e24eaf5101763d">
    <textBlock id="i-ba052e55e82f77eb">Vi i Ny demokrati påstår med bestämdhet att 70--</textBlock>
    <textBlock id="i-7afb5578951d3022">80 % av flyktingarna är ekonomiska flyktingar.</textBlock>
    <textBlock id="i-3f36e442a13132b2">Såvitt jag vet pågår det inte något krig i provinsen</textBlock>
    <textBlock id="i-3c72725cd4e1d466">Kosovo. Just nu är det väldigt många kosovoalbaner som kommer till Sverige.</textBlock>
  </contentBlock>
  <contentBlock page="0" id="i-2056f0aefc345b41">
    <textBlock id="i-ea90a90ee9a3bbc0">Visumtvång har ju införts i Tyskland, och då är det väl inte så konstigt om vi tillämpar samma regel för att minska tillströmningen av flyktingar, som ändå skall åka hem efter något eller några år. Hem skall de emellertid, eftersom det är ekonomiska flyktingar som det rör sig om.</textBlock>
  </contentBlock>
  <contentBlock page="0" id="i-d73c670ee0fcd6ec">
    <textBlock id="i-e1eb817e90ee1124">Det är ju inte meningen att polisen skall leta på toaletterna på flygplan m.m. efter passbitar för att sedan sitta och pussla ihop det hela på kontoret. Jag misstänker att polisen har annat att göra än att gräva i sådant där. Kräv åtminstone att invandrarna har pass när de kommer hit!</textBlock>
  </contentBlock>
  <contentBlock page="0" id="i-22e4d14534339c07">
    <textBlock id="i-a5ab543a73fe8c49">De långa handläggningstiderna kommer ju inte att minska -- som regeringen vill -- när vi nu tar in så många fler flyktingar. Procentuellt sett ligger</textBlock>
    <textBlock id="i-0aaa8c18d32b8fae">Sverige, om vi ser till befolkningens storlek, skyhögt över alla andra länder när det gäller intagandet av flyktingar. Skall vi fortsätta med en sådan flyktingpolitik, tills bubblan spricker?</textBlock>
  </contentBlock>
  <contentBlock page="0" id="i-588cc6e2ee104438">
    <textBlock id="i-69b9aef79c9de3eb">Till sist, Rune Backlund: Sätt inte till flera utredningar, som det talas om, utan handla i stället!</textBlock>
  </contentBlock>
  <contentBlock page="0" id="i-81561dca9de7ef64">
    <textBlock id="i-cf86eba208c463ba">Anf. 9  RUNE BACKLUND (c) replik:</textBlock>
  </contentBlock>
  <contentBlock page="0" id="i-455229e1c76a85df">
    <textBlock id="i-704469364c353931">Herr talman! Peter Kling hänvisar till ungdomarna i Stockholm. Då blir frågan: Är det invandrarnas eller flyktingarnas fel att det saknas bostäder i</textBlock>
    <textBlock id="i-dd636c0b465c74a0">Stockholmsområdet? Ser man på flyktingmottagandet i Sverige, kan man konstatera att Stockholmskommunerna inte har tagit emot så många. Vid fördelningen av flyktingarna de senaste åren har andra kommuner i landet fått bära den tunga bördan. Därför tycker jag inte att man kan resonera på detta sätt.</textBlock>
  </contentBlock>
  <contentBlock page="0" id="i-55997bd92266a7f7">
    <textBlock id="i-d4956d997bb0d696">När det gäller Jugoslavien och Kosovo påstår Peter</textBlock>
    <textBlock id="i-1a613f2b96bfa36f">Kling på nytt att det rör sig om 80 %. Men känner inte Ny demokrati till att krigslagarna i Jugoslavien också omfattar Kosovoprovinsen? Det är ju faktiskt så, att man flyr undan de krigslagar som gäller i det gamla Jugoslavien. Krig pågår ju även i områden som gränsar till Kosovo. Jag vill än en gång fråga: Hur kan Ny demokrati med säkerhet påstå att det rör sig om 80 %? Det har inte gjorts några grundliga utredningar om dem som har kommit hit de senaste dagarna.</textBlock>
  </contentBlock>
  <contentBlock page="0" id="i-18779d58abdb1923">
    <textBlock id="i-db0222936f7a0fd3">I Ny demokrati talar ni om att man skall ha allvarliga skäl att fly från någonting och att det är detta som skall vara grunden för den svenska flyktingpolitiken. Är då inte krig någonting allvarligt att fly ifrån? Är krig enligt er egen motion en grund för att kunna få asyl i Sverige, eller vill ni göra andra stora inskränkningar i asylrätten? Jag tycker att ni öppet skall redovisa vad det är för asylskäl som skall gälla i Sverige. Vad tolkar ni in i begreppet allvarliga skäl att fly från något? Jag vill gärna ha en redovisning från Ny demokrati på den punkten.</textBlock>
  </contentBlock>
  <contentBlock page="0" id="i-05a923eac2a4dffa">
    <textBlock id="i-a50bf34fa64db295">Anf. 10  PETER KLING (nyd) replik:</textBlock>
  </contentBlock>
  <contentBlock page="0" id="i-29b5f28280d5c615">
    <textBlock id="i-dd8283cd853d2f47">Herr talman! När det gäller bostäder ges ju, Rune</textBlock>
    <textBlock id="i-465e6b3c471c2c28">Backlund, flyktingarna företräde framför våra egna ungdomar, som kanske har stått i kö i flera år. Det är det som jag talar om.</textBlock>
  </contentBlock>
  <contentBlock page="0" id="i-d4a3db5d48868f20">
    <textBlock id="i-c245cef215d45383">Vad kosovoalbanerna angår har ju de samma förutsättningar som alla medborgare i f.d.</textBlock>
    <textBlock id="i-d225b5cb9c8d45e8">Sovjetunionen. Men Rune Backlund vill kanske att vi skall ta hit 30 miljoner människor från det hållet också. I så fall får vi faktiskt se till att sätta upp ännu fler flyktingtält än dem som vi nu har börjat sätta upp runt om i Sverige.</textBlock>
  </contentBlock>
  <contentBlock page="0" id="i-055f3027c717b7c1">
    <textBlock id="i-1ea91be7c3e72a7d">Jag skall, Rune Backlund, konkret tala om var vi står och vad vi vill.</textBlock>
  </contentBlock>
  <contentBlock page="0" id="i-b4a88ea030e8a528">
    <textBlock id="i-b37843960eab1a34">Vi vill ha en spikad kvot, reglera inte det hela med köer. Vi vill ha glasklara regler om vilka som skall komma in. Vi vill ha visum och utvisning vid brott.</textBlock>
    <textBlock id="i-2c196d21851c6ceb">Och till sist: Vi vill ha andra bidragsformer, lån rakt över till dem som skall få stanna.</textBlock>
  </contentBlock>
  <contentBlock page="0" id="i-f0e50b6be4381dc4">
    <textBlock id="i-6055f7491ec7baa8">Anf. 11  RUNE BACKLUND (c) replik:</textBlock>
  </contentBlock>
  <contentBlock page="0" id="i-36f02688d7d0ad46">
    <textBlock id="i-082a56aad9029782">Herr talman! Det var en intressant jämförelse som</textBlock>
    <textBlock id="i-802831df76ee4b48">Peter Kling gjorde med invånarna i OSS-staterna.</textBlock>
    <textBlock id="i-f00ca41da8ccdc88">Mig veterligt råder det inte krigstillstånd i någon av</textBlock>
    <textBlock id="i-28928e17273071a4">OSS-staterna, men det gör det i det forna</textBlock>
    <textBlock id="i-4bce233d232a4cb5">Jugoslavien.</textBlock>
  </contentBlock>
  <contentBlock page="0" id="i-b313a0aae052f402">
    <textBlock id="i-6155aedba3333857">Beträffande de regler som skall gälla sade Peter</textBlock>
    <textBlock id="i-66eb871a24b6a54b">Kling att man skall ha en spikad kvot. Men om detta står det ju ingenting i er motion. Där står att det skall vara fråga om allvarliga skäl för att få asyl i Sverige. Därför måste jag ställa frågan en gång till:</textBlock>
    <textBlock id="i-c5a535d2c22c50c3">Vad är enligt Ny demokrati allvarliga skäl när det gäller att få asyl i Sverige? Jag vill gärna ha en precisering, för först då kan vi faktiskt bedöma vad</textBlock>
    <textBlock id="i-adce8a6ed0abd9d2">Ny demokratis flyktingpolitik innebär i förhållande till de regler som gäller i dag i vår asyllagstiftning.</textBlock>
  </contentBlock>
  <contentBlock page="0" id="i-2d8a4f88960e6d1e">
    <textBlock id="i-f44abcaf05ecf11d">Jag vill gärna ha en precisering: Är det krig, politisk förföljelse, religiös förföljelse eller vad är det som ni menar? Vad ingår i er flyktingdefinition som ni vill ha en utredning om?</textBlock>
  </contentBlock>
  <contentBlock page="0" id="i-469656cb33cc4e51">
    <textBlock id="i-1f69309b029f6a09">Förste vice talmannen anmälde att Peter Kling anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-cdd5c4ba19b77929">
    <textBlock id="i-6e59f0d8318b4d76">Anf. 12  BERITH ERIKSSON (v) replik:</textBlock>
  </contentBlock>
  <contentBlock page="0" id="i-d6e26db45504e6b8">
    <textBlock id="i-7e7b42f5ce4e8910">Herr talman! Inget annat statligt verk, Rune</textBlock>
    <textBlock id="i-f752c5e3dd2853df">Backlund, har fått en så förödande kritik av bl.a.</textBlock>
    <textBlock id="i-3f20de61768837e6">diskrimineringsombudsmannen och justitieombudsmannen som invandrarverket. Det finns all anledning att syna dess verksamhet, och jag är därför nöjd med den översyn som nu sker.</textBlock>
  </contentBlock>
  <contentBlock page="0" id="i-7fe378145675fdc0">
    <textBlock id="i-9646f625dbb2e1f9">Jag måste emellertid ta upp frågan om rasism och främlingsfientlighet. Efter att ha läst Sven</textBlock>
    <textBlock id="i-6c743e93a925572f">Lindqvists bok Utrota varenda jävel om det europeiska arvet, sökte jag vårt eget historiska arv.</textBlock>
    <textBlock id="i-aa66c5d95ecf52c5">Jag hittade soldatinstruktionen med titeln Vårt fädernesland och dess försvar. Instruktionen kom ut 1930 och ersattes först 1952. I inledningskapitlet handlar det om den nordiska folkstammen, och där slås följande fast: ''Det är i folkets rasegenskaper som vår förmåga och kraft ytterst bottnar. Därför utgör blandning med en icke likvärdig ras en av de största farorna för ett högtstående folk. Det kan betyda kulturell och ekonomisk tillbakagång.''</textBlock>
  </contentBlock>
  <contentBlock page="0" id="i-8b355653b95f27a6">
    <textBlock id="i-16242cb4ef878475">Tusentals värnpliktiga blev ordervägen upplysta om den rena svenska rasens överlägsenhet och faran med rasblandning.</textBlock>
  </contentBlock>
  <contentBlock page="0" id="i-b98600652ad479e7">
    <textBlock id="i-17bf1d8b3328310a">Innan man kunde skilja på arvets och miljöns påverkan, frodades fördomar och drömmar, även här i Sverige, om att kunna framavla övermänniskan. Det som i dag betraktas som galenskaper, ansågs för inte så länge sedan vara högsta vetenskap.</textBlock>
  </contentBlock>
  <contentBlock page="0" id="i-c7a2d6b60eea4ff0">
    <textBlock id="i-90ecebe804e89159">Med denna återblick vill jag säga att när man diskuterar rasism och främlingsfientlighet och åtgärder för att motverka dem, är det viktigt att inte blunda för det sociala miljöarv som vi i Sverige och andra europeiska länder faktiskt har. Det finns säkert en del män i denna kammare som har fått denna utbildning.</textBlock>
  </contentBlock>
  <contentBlock page="0" id="i-07938a8069dc61a4">
    <textBlock id="i-12d370945fcf4e10">Herr talman! Det går lättare att möta fördomar om man vet varifrån de kommer.</textBlock>
  </contentBlock>
  <contentBlock page="0" id="i-d0999d7137ecfd74">
    <textBlock id="i-f0d2b86347b44a2f">Anf. 13  RUNE BACKLUND (c) replik:</textBlock>
  </contentBlock>
  <contentBlock page="0" id="i-79f4a8074005d40e">
    <textBlock id="i-40e472eeb19cfd05">Herr talman! Berith Eriksson hänvisar till de uttalanden som har gjorts från JO och DO när det gäller den hårda kritik som invandrarverket har fått. De uttalanden som har gjorts från JO har lästs mycket noga på invandrarverket, inte minst av invandrarverkets styrelse. Jag kan konstatera att</textBlock>
    <textBlock id="i-60b7cf4da0a8661a">JO i flera fall har noterat att det har varit en mycket svår situation för verket i samband med omorganisationen 1989 och en kraftig ökning av antalet asylsökande som skapade problem och ledde till att misstag begicks. JO har haft förståelse för att verket har haft en pressad situation. Men man har självfallet uppmanat verket att se över sina rutiner. Det har också skett med anledning av JO:s uttalanden.</textBlock>
  </contentBlock>
  <contentBlock page="0" id="i-d5d39038a61f45a4">
    <textBlock id="i-7bf406bf0460d541">Berith Eriksson skall kanske därför inte gå bakåt i tiden så mycket när hon tittar på hur invandrarverket arbetar, utan i stället titta på hur det nu fungerar när invandrarverket har fått tid på sig att få rutinerna att fungera. Inte minst sedan man har övergått till en decentralisering av organisationen när det gäller asylbyråer och annat har det blivit en bättre hantering av många av de frågor som Berith Eriksson har tagit upp och där hon tidigare varit kritisk.</textBlock>
  </contentBlock>
  <contentBlock page="0" id="i-ef010f9865ea7815">
    <textBlock id="i-0685d7c027c7c385">Jag tycker att vi skall hålla oss till den verklighet som för närvarande råder inom flyktinghanteringen och flyktingmottagandet och inte hänvisa så mycket till det som är historia.</textBlock>
  </contentBlock>
  <contentBlock page="0" id="i-d2a77ed4592f21df">
    <textBlock id="i-f6444759b9d6b89d">Anf. 14  BERITH ERIKSSON (v) replik:</textBlock>
  </contentBlock>
  <contentBlock page="0" id="i-5e7fdd3eec20bbac">
    <textBlock id="i-1bbc34e720823599">Herr talman! Fortfarande vänder sig lika många människor -- advokater, asylsökande och människor som arbetar med asylsökande -- till politiker om dessa ärenden. Jag vet därför inte om jag kan hålla med om att det har skett särskilt stora förändringar i hanteringen. I mitt inledningsanförande hänvisade jag till vad diskrimineringingsombudsmannen hade sagt när det gällde att tillföra invandrarverket juridisk kompetens. Den frågan och andra brister som jag tog upp kvarstår således.</textBlock>
  </contentBlock>
  <contentBlock page="0" id="i-f4aaf06e6be7937f">
    <textBlock id="i-60d1e8173c22bccb">Jag vill passa på att ta upp ett mycket oroande fenomen, nämligen urvattningen av lagarna. Det finns anledning att fråga hur många flyktingar som egentligen är konventionsflyktingar men som får uppehållstillstånd av humanitära skäl. Detta får till följd att den statistik som vi får del av i högsta grad är bedräglig. Den kan sedan användas av människor som vill påstå att merparten av dem som söker sig till Sverige har en sämre flyktingstatus.</textBlock>
    <textBlock id="i-1f131b681110077f">Exempel på denna urvattning finns i överflöd.</textBlock>
  </contentBlock>
  <contentBlock page="0" id="i-1956bdfe31a6e855">
    <textBlock id="i-0b9758c11d806689">Ett exempel är ett uttalande om att en person har blivit torterad bara en gång.</textBlock>
  </contentBlock>
  <contentBlock page="0" id="i-b26f4bdf9ebfc107">
    <textBlock id="i-b20c5f417b4ce249">Ett annat exempel är en iranier som hade suttit tre år i iranskt fängelse och som fortfarande var funktionär i ett förbjudet politiskt parti. Om honom sade man att det ju var ett tag sedan han satt i fängelse.</textBlock>
  </contentBlock>
  <contentBlock page="0" id="i-b5e5b15097b346cf">
    <textBlock id="i-74f94fd3c78d0aa7">Risken är att vi på denna nivå drabbas litet grand av det s.k. bombflygarsyndromet -- att man inte kommer tillräckligt nära de asylsökande, alltså inte tillräckligt nära lidandet, för att förstå vilken verkan olika typer av hantering har -- och framför allt av det schablonmässiga som fortfarande finns kvar.</textBlock>
  </contentBlock>
  <contentBlock page="0" id="i-b52819935d691fc4">
    <textBlock id="i-ba7e68f705178c07">Anf. 15  RUNE BACKLUND (c) replik:</textBlock>
  </contentBlock>
  <contentBlock page="0" id="i-d50aae71c7611828">
    <textBlock id="i-2d859a38cada9566">Herr talman! Jag kan försäkra Berith Eriksson att jag inte lider av bombflygarsyndromet när det gäller denna fråga. Jag har dagligen kontakt med ärenden som rör olika asylsökande och andra ärenden som behandlas av invandrarverket och utlänningsnämnden. Jag har haft anledning att gå ganska djupt in i många av dessa ärenden.</textBlock>
  </contentBlock>
  <contentBlock page="0" id="i-3fcd2a01314c9a88">
    <textBlock id="i-69d7ac357332968b">Jag säger återigen att jag tycker Berith Erikssons kritik av invandrarverket är något svepande. Hon hänvisar till DO. Men det är bara att konstatera att verkets överdirektör, Per-Erik Nilsson, besitter en hög juridisk kompetens, det är alla överens om.</textBlock>
    <textBlock id="i-2a70335e453c725f">Räcker det inte för Berith Eriksson att duktiga jurister är anställda på verket? Vilken kompetens är det annars som Berith Eriksson egentligen efterlyser?</textBlock>
  </contentBlock>
  <contentBlock page="0" id="i-71ba8cfdfb96d194">
    <textBlock id="i-eeec18979d487af8">Jag anser att Berith Eriksson använder påståenden och uttalanden som gjordes om förhållandena på verket men som ligger ett par år tillbaka i tiden. Det har hänt väldigt mycket sedan dess. Per-Erik</textBlock>
    <textBlock id="i-37aeed728ca90766">Nilsson har, sedan han kom till verket, arbetat mycket med att staga upp delar av hanteringen, att få fram en praxissamling, som vi har kunnat se exempel på, att hjälpa till i arbetet med att få fram bra beslutsmotiveringar osv. Jag tycker att vi skall titta på hur det ser ut i dag och inte titta så mycket bakåt i tiden. Det har skett en hel del förändringar under de senaste två åren.</textBlock>
  </contentBlock>
  <contentBlock page="0" id="i-90234f34989730d0">
    <textBlock id="i-7e7adfc33b8ec498">Förste vice talmannen anmälde att Berith Eriksson anhållit att till protokollet få antecknat att hon inte ägde rätt till ytterligare replik.</textBlock>
  </contentBlock>
  <contentBlock page="0" id="i-2efc886344c78bfa">
    <textBlock id="i-8b57206bc9a3ac5d">Anf. 16  INGELA MÅRTENSSON (fp):</textBlock>
  </contentBlock>
  <contentBlock page="0" id="i-9a78be84ab00d663">
    <textBlock id="i-428a2bdb44ed43f9">Herr talman! Dagens betänkande grundar sig på dels en proposition, dels en skrivelse från regeringen, dels motioner om invandrar-  och flyktingpolitiken.</textBlock>
  </contentBlock>
  <contentBlock page="0" id="i-3834badee0b2ad36">
    <textBlock id="i-0dc02ce27e0290b5">Jag skulle vilja börja med regeringens skrivelse. Jag tycker att den är utmärkt. Den ger en omfattande information om svensk invandrar-  och flyktingpolitik. Det verkar som om ledamöterna i</textBlock>
    <textBlock id="i-dffbb95b119e0574">Ny demokrati inte har bemödat sig att läsa igenom den eller annat material i i ämnet -- det har vi fått belägg för tidigare i debatten -- annars hade de inte behövt klaga på informationen eller debatten om flyktingpolitiken i en särskild reservation. Det som är dunkelt i denna debatt är, precis som Rune</textBlock>
    <textBlock id="i-b564f877240edbbc">Backlund sade, var Ny demokrati står och vilken alternativ flyktingpolitik man egentligen vill ha.</textBlock>
  </contentBlock>
  <contentBlock page="0" id="i-b574796958e267ad">
    <textBlock id="i-79ad95d32c952e7c">I regeringens skrivelse poängteras bl.a. att det i den svenska flyktingpolitiken ingår ''internationellt agerande för att bidra till att internationella konflikter motverkas och löses och för att respekten för mänskliga rättigheter upprätthålls''.</textBlock>
  </contentBlock>
  <contentBlock page="0" id="i-1c07fa700a553934">
    <textBlock id="i-fb3ee4d299d66269">Detta är en mycket viktig punkt i flyktingdebatten som borde framhållas alltmer. Tyvärr ser världen inte ut på ett sådant sätt att vi kommer undan problemet med flyktingar. Människor tvingas på flykt på grund av de konflikter som råder. Inte minst när det gäller det forna Jugoslavien får man ju i hela Europa dagligen bevis på vilka problem som råder. Men det är tydligen inte alla som har uppfattat problemen på denna punkt.</textBlock>
  </contentBlock>
  <contentBlock page="0" id="i-96c46a0786df57e4">
    <textBlock id="i-a8a6c21aa3fd0736">Förutom den allvarliga och djupt tragiska konflikt som uppstått efter kommunismens sönderfall ökar klyftorna mellan de rika och de fattiga länderna i världen. UNDP:s senaste rapport visar tydligt på orättvisorna i världen. En femtedel av världens befolkning, dvs. 1 miljard människor, förbrukar</textBlock>
    <textBlock id="i-7d1af8813cd13f11">80 % av jordens resurser, medan 80 % av befolkningen, dvs. 4 miljarder människor, skall dela på 20 %. De här klyftorna mellan fattiga och rika länder ökar. Fattigdomen i sig leder till konflikter, vilka i sin tur leder till att människor tvingas på flykt. Därför måste det till en annan fördelning när det gäller jordens resurser.</textBlock>
  </contentBlock>
  <contentBlock page="0" id="i-7993be70735f7319">
    <textBlock id="i-e251ae00f9ab2176">Västeuropa kan inte bygga ett ''Festung Europa'' --</textBlock>
    <textBlock id="i-3d941a10a0b9c50a">en ofta använd benämning. Det finns en tendens i dag till att fixera debatten till Europas struktur.</textBlock>
    <textBlock id="i-0b9ff8f644b0df37">Den globala solidariteten har kommit på undantag.</textBlock>
    <textBlock id="i-acf8af322bf6da9f">Vi måste se de globala sammanhangen. Om vi inte gör det kommer ännu större problem att uppstå, t.ex. med massvandringar.</textBlock>
  </contentBlock>
  <contentBlock page="0" id="i-b4a71726b8236953">
    <textBlock id="i-3f27ef5822ee4141">De rika europeiska länderna bör också ta ett större ansvar för de flyktingar som finns i dag. Sverige bör vara pådrivande när det gäller att skapa en gemensam human och generös flyktingpolitik i</textBlock>
    <textBlock id="i-8e96c625f5e24c0b">Europa. Nu finns det, tyvärr, tendenser åt det andra hållet, dvs. till en ökad restriktivitet. Vi i</textBlock>
    <textBlock id="i-07494204d4e13931">Sverige har ju fått ett nytt parti i riksdagen som har blivit invalt på en främlingsfientlig politik. Det som i stället behövs, och här citerar jag återigen från regeringens skrivelse, är ''internationellt samarbete för en solidarisk ansvarsfördelning och för att stärka flyktingars rättsliga skydd''.</textBlock>
  </contentBlock>
  <contentBlock page="0" id="i-c9fbc15e9a7a960d">
    <textBlock id="i-f5c010886c6023ef">Tyskland och Österrike har planer på ett visumtvång. Jag är osäker på om man verkligen har fattat beslut om visumtvång eller om man planerar för ett sådant. Debatten finns i alla fall om att visumtvång skall införas för flyende jugoslavier.</textBlock>
    <textBlock id="i-efb2ef80a6b5ab8a">Men flyktingar kan inte på samma sätt som när det är fråga om turister avkrävas visum eller andra resedokument. Det ligger i flyktingens situation att så är fallet. I dag har invandrarverkets chef föreslagit att Sverige skall följa Tysklands och</textBlock>
    <textBlock id="i-0fcbdb1c69820d97">Österrikes exempel. Det tycker jag vore djupt tragiskt. Det är just en sådan här situation som kräver att det förekommer ett samarbete i Europa och att det finns en internationell samordning av asylpolitiken.</textBlock>
  </contentBlock>
  <contentBlock page="0" id="i-2f45d0a2419616a9">
    <textBlock id="i-80626a7a75cdcbf7">Den ökande främlingsfientligheten i Europa är skrämmande. Det är obegripligt att nazistiska värderingar kan få ny grogrund. Många hade hoppats att det, med kännedom om vad som hände i Nazityskland och med tanke på den ökade demokratin i Europa, inte skulle finnas någon grogrund för den här typen av värderingar. Tyvärr har vi inte en sådan situation.</textBlock>
  </contentBlock>
  <contentBlock page="0" id="i-7917bab6981f7d05">
    <textBlock id="i-986a485ad99d67c2">Det viktiga är att vi reagerar på rasism och främlingsfientlighet var dessa än uppstår. Den våg av illdåd mot flyktingar och invandrare som bröt fram i höstas i Sverige väckte avsky och förtvivlan hos många svenskar. Det kom till uttryck i en mängd manifestationer. Denna solidaritet som många känner med människor som är på flykt kommer oftast inte till uttryck i massmedia. I stället förekommer där sensationella skriverier om illdåd osv. Kampen mot rasismen och främlingsfientligheten måste ständigt pågå, inte bara när media tycker att det är intressant att skriva om dem. Det är bra att det nu avsätts medel för det här viktiga opinionsarbetet.</textBlock>
  </contentBlock>
  <contentBlock page="0" id="i-bee7a048b3227c64">
    <textBlock id="i-c30087e637b3d548">Ny demokratis motioner späder på främlingsfientligheten. En av de värsta motionerna handlar om ungdomars diskriminering gentemot flyktingar och andra invandrare. Ny demokrati föreslår här lagstiftning. Om det är några som har svårt att etablera sig i samhället är det, precis som</textBlock>
    <textBlock id="i-14f35c2fb2b2b71b">Rune Backlund här sade, invandrarungdomarna.</textBlock>
    <textBlock id="i-e65710fbbc26a36c">Tänk om Ny demokrati kunde engagera sig för deras möjligheter att erövra en plats i samhället!</textBlock>
  </contentBlock>
  <contentBlock page="0" id="i-48bf26a5d490e53e">
    <textBlock id="i-3d46e03deebdf302">Peter Kling talade om tillgången till en bostad och sade att invandrarna går före i bostadskön. Men situationen på bostadsmarknaden har förändrats.</textBlock>
    <textBlock id="i-fd12c30c481c202d">Har ni i Ny demokrati inte noterat det heller?</textBlock>
  </contentBlock>
  <contentBlock page="0" id="i-c35de01ab7da9ae4">
    <textBlock id="i-1a8b5da6ae4535d2">Motion Sf615 är, tycker jag, en skam för Sveriges riksdag. Den är det tydligaste exemplet på hur Ny demokrati vill utmåla invandrare i Sverige som något negativt för vårt samhälle. Ny demokrati vill sprida bilden av invandrare som kommer hit och som skor sig på det svenska samhället, illegalt eller legalt. Den enda ljuspunkten i Ny demokratis agerande är, som jag ser saken, att man tar avstånd från John Bouvins motion.</textBlock>
  </contentBlock>
  <contentBlock page="0" id="i-28890e0f3d332850">
    <textBlock id="i-dfa81189c6ef1e18">Så vill jag ta upp en fråga som inte finns med i det betänkande som vi i dag behandlar. Det gäller frågan om förvar av barn. Vi i Folkpartiet liberalerna anser inte att det är förenligt med en human flyktingpolitik att låsa in flyktingbarn. Det tycker inte socialstyrelsen heller som har gjort en utredning i detta avseende. Man konstaterar att flyktingbarn far väldigt illa av att vara inlåsta. Barn på flykt har ju många traumatiska händelser bakom sig. Att i det läget bli satt i fängelse är i högsta grad inhumant.</textBlock>
  </contentBlock>
  <contentBlock page="0" id="i-4f822518eae1f8f1">
    <textBlock id="i-b9edbba5f32345c6">Vi i Folkpartiet har länge protesterat mot att man tar barn i förvar. När utlänningslagen 1989</textBlock>
    <textBlock id="i-8fcf4510cc2ce07a">ändrades blev det också en ändring, på förslag från den socialdemokratiska regeringen, beträffande möjligheterna att ta vuxna i förvar. Vi varnade då och sade att det här skulle skulle leda till att också barn i ökad utsträckning togs i förvar. Maj-Lis</textBlock>
    <textBlock id="i-e2dc4175b02c283f">Lööw, som då var invandrarminister, garanterade att det inte skulle ske. Men det är att konstatera att det blev precis som vi befarade. Det finns statistik på detta. Rikspolisen har gjort en undersökning som visar att det, om man jämför perioden juli--</textBlock>
    <textBlock id="i-67d61ef65ca66581">oktober 1988 med motsvarande period 1991, var 59</textBlock>
    <textBlock id="i-0745784eb65a11f2">barn som togs i förvar 1988 och 286 år 1991. Det är precis tvärtemot vad riksdagen har uttalat, nämligen att barn bara i undantagsfall skall tas i förvar.</textBlock>
  </contentBlock>
  <contentBlock page="0" id="i-4db1a40229f9d428">
    <textBlock id="i-a6cc76f12c2c63fa">Nu har vår nya invandrarminister Birgit Friggebo kommit med förslag till riksdagen om förbud beträffande förvar av flyktingbarn. Avsikten var att riksdagen skulle fatta beslut före sommaren. Men i utskottet har Socialdemokraterna och Ny demokrati, som yrkar avslag på förslaget, lyckats fördröja proceduren genom att förslaget skickas ut på remiss. Vi menar att den här debatten inte är ny.</textBlock>
    <textBlock id="i-c29702ab3944f0ce">Debatten om förvar av barn har pågått länge, och det är väl känt vilka effekter det här har på barnen.</textBlock>
    <textBlock id="i-16ea745e47964b79">Även de som vill att förslaget skall ut på remiss känner till förhållandena. Det skulle således inte ha varit problematiskt för riksdagen att fatta beslut före sommaren om förbud mot förvar av barn. För flyktingbarnens skull beklagar jag att vi inte kan fatta ett sådant beslut i dag.</textBlock>
  </contentBlock>
  <contentBlock page="0" id="i-490203da3de16ebd">
    <textBlock id="i-d6a311dc2e67f9ad">När det sedan gäller Folkpartiets politik utgår jag från att invandrarministern senare går upp i debatten.</textBlock>
  </contentBlock>
  <contentBlock page="0" id="i-fc732d354f082c6d">
    <textBlock id="i-0ed7a1ab0039239a">Helt kort vill jag bara kommentera Maud</textBlock>
    <textBlock id="i-9e2c00f29fe4d62f">Björnemalms fråga om vad vi har för planer när det gäller den situation som råder i dag med så många jugoslaviska flyktingar. Det är självfallet inte så lätt att i en krissituation -- det är faktiskt fråga om en sådan -- exakt veta hur man skall bete sig. Hela flyktingmottagningen är ju sådan att det gäller att ha en flexibel organisation, så att det är möjligt att möta olika krissituationer.</textBlock>
  </contentBlock>
  <contentBlock page="0" id="i-e55e1e686b5068cd">
    <textBlock id="i-b966aafd57ecb990">Jag antar att Socialdemokraternas förslag går ut på att undantagsparagrafen skall utnyttjas och att det skall vara en restriktivare asylpolitik -- det är ju vad som hände 1989 i och med luciabeslutet, då situationen inte alls var som den är i dag. Jag antar att det är Maud Björnemalms förslag.</textBlock>
  </contentBlock>
  <contentBlock page="0" id="i-29adffa7b199e919">
    <textBlock id="i-78ecad467edb8118">Vi menar att man på något sätt måste försöka bemöta situationen. Också genom ett internationellt samarbete måste man försöka finna lösningar på den väldigt svåra situation som nu råder.</textBlock>
  </contentBlock>
  <contentBlock page="0" id="i-a8c89c88a5daecc5">
    <textBlock id="i-2adb3a696470c942">När det gäller förändringar vill jag säga att nog har det kommit förslag till sådana. Socialdemokraterna försöker stoppa flera av förslagen, och det beklagar vi verkligen. Det tar ju ett tag innan flyktingpolitiken kan förändras. Men det är</textBlock>
    <textBlock id="i-359c010ba16b8823">Folkpartiets ambition att det skall bli en större rättssäkerhet och en bättre ordning i fråga om de asylsökandes förhållanden.</textBlock>
  </contentBlock>
  <contentBlock page="0" id="i-09ba77008e237399">
    <textBlock id="i-e9c0ef7a91622624">Anf. 17  PETER KLING (nyd) replik:</textBlock>
  </contentBlock>
  <contentBlock page="0" id="i-7d374e5bd2db9105">
    <textBlock id="i-d544d044e2936bfb">Herr talman! Ingela Mårtensson påstod att det är stora problem i världen. Det vet alla utan att Ingela</textBlock>
    <textBlock id="i-3f5f6209b8f2d658">Mårtensson behöver påstå detta. Men jag vill påstå,</textBlock>
    <textBlock id="i-98fc0e0d09a7cd57">Ingela Mårtensson, att vi inte kan hjälpa alla genom att ta hit dem. Även Ingela Mårtensson måste förstå att det inte går.</textBlock>
  </contentBlock>
  <contentBlock page="0" id="i-7b3f7dc3ce5e0e6b">
    <textBlock id="i-002afe7f9b34bfdd">Vi blir betraktade som rasister i Ny demokrati. Vi påstås vara flyktingfientliga och allt sådant. Det är snarare tvärtom. Vi ser humant på problemet.</textBlock>
  </contentBlock>
  <contentBlock page="0" id="i-44b5ceba597d8114">
    <textBlock id="i-21f30de00bb64b1a">Jag skall ta ett litet exempel som kanske får Ingela</textBlock>
    <textBlock id="i-c6ce5483d9f9acf8">Mårtensson att tänka till litet grand. Det är nämligen framför allt Folkpartiet som har skapat den här situationen i Sverige, dvs. att vi har kommit dit där vi är i dag när det gäller flyktingfientligheten.</textBlock>
  </contentBlock>
  <contentBlock page="0" id="i-324cbf3efb868ade">
    <textBlock id="i-53ef5727f322ff5b">Låt oss säga att vi här i Sverige har en regim som det inte går att leva under. Jag flyr med min familj till Tyskland. Jag har jobbat som elektriker i</textBlock>
    <textBlock id="i-94a23416a0210664">Sverige. Jag kommer till Tyskland med mina tre barn. Jag blir med min familj satt i en flyktingsluss sju, åtta, nio månader och sedan ytterligare tre år i en flyktingförläggning i väntan på besked om min asylansökan.</textBlock>
  </contentBlock>
  <contentBlock page="0" id="i-546f8e9f08761b5c">
    <textBlock id="i-97f861fca3af6727">Det jag vill när jag kommer till Tyskland är givetivs att få komma ut och jobba som elektriker, skaffa mig en bostad och komma in i det tyska samhället så snabbt som möjligt. Det är vad jag vill.</textBlock>
  </contentBlock>
  <contentBlock page="0" id="i-7979472eb163c2ab">
    <textBlock id="i-f53d170968f3d625">Efter tre fyra år får jag i bästa fall min ansökan beviljad och får stanna i Tyskland. Då skall jag placeras i en kommun, låt oss säga Hamburgs kommun, med min familj. Då skall jag lära mig tyska, efter tre år. Vad gör jag då? Jo, jag läser tyska tre timmar om dagen. Resten av tiden är jag ute och fikar med andra svenskar. Bert Karlsson är också där med sin familj, för han har också flytt från</textBlock>
    <textBlock id="i-2eb32f0500e8f6d9">Sverige. Vi träffas.</textBlock>
  </contentBlock>
  <contentBlock page="0" id="i-b1003d9169d89173">
    <textBlock id="i-c8e11022bd0350d8">Vad tror då Ingela Mårtensson att tysken säger när han kommer från fabriken och ser oss svenskar sitta på kaféet och fika? Jo, han säger förstås: ''Djävla svenskdjävlar.'' -- Ursäkta mig, herr talman! --</textBlock>
  </contentBlock>
  <contentBlock page="0" id="i-de2a3040e7fe1938">
    <textBlock id="i-e73d298eb20b52ec">Detta är konsekvensen. Det är sådan politik som vi har drivit i Sverige. Vi har kommit dithän att svenskarna skäller på utlänningarna. Men det är inte det vi skall göra. Vi skall skälla på politiker och det system som har skapat den här situationen.</textBlock>
  </contentBlock>
  <contentBlock page="0" id="i-368d4f7bacbe0ae3">
    <textBlock id="i-709c2dc4bff3c870">Beträffande hemspråksundervisningen vill jag säga att jag när jag kommer till Tyskland som flykting låt oss säga att jag har flytt från Sverige -- lär mina barn svensk kultur. Jag lär dem svenska språket m.m., men det jag vill lära dem först och främst är tyska.</textBlock>
  </contentBlock>
  <contentBlock page="0" id="i-ea7bf4c1171d1de9">
    <textBlock id="i-d7f6c47d7580fe64">Det är inte så konstigt att de flyktingar som kommer hit inte kan komma in i samhället när de skall lära sig hemspråket först och främst, i stället för att komma in i samhället och lära sig svenska.</textBlock>
  </contentBlock>
  <contentBlock page="0" id="i-ecb53c82c8569110">
    <textBlock id="i-6fd5fb99a1af2299">(Applåder)</textBlock>
  </contentBlock>
  <contentBlock page="0" id="i-af4b11a73c127b29">
    <textBlock id="i-575f0d6b9891d413">Anf. 18  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-68f035605d81f055">
    <textBlock id="i-d9b6d049be5dab2a">Herr talman! Jag menar inte heller att Sverige kan ta emot all världens flyktingar. Det har vi i</textBlock>
    <textBlock id="i-d932c91ad8e36837">Folkpartiet aldrig påstått. Däremot menar vi att även vi måste delta i det solidariska arbetet med att ta emot människor som är politiskt förföljda. Vi har skrivit under en FN-konvention om det. Jag undrar,</textBlock>
    <textBlock id="i-a5cccee29b2a224a">Peter Kling, om Ny demokrati föreslår att vi inte längre skall stå som undertecknare av den konventionen. Skall vi dra oss undan det ansvaret?</textBlock>
    <textBlock id="i-4c8e5c17b999304b">Det kanske vi skulle kunna få svar på. Det finns många dunkelheter när det gäller Ny demokratis flyktingpolitik.</textBlock>
  </contentBlock>
  <contentBlock page="0" id="i-5706cd8bc7d9241f">
    <textBlock id="i-cab13f1d989916c0">Jag har inte påstått att Ny demokrati är rasistiskt.</textBlock>
    <textBlock id="i-8a25a9bc486ea0c8">Däremot har jag påstått, och det står jag för, att Ny demokrati i valrörelsen bedrev politik på ett sådant sätt att man strök dem med främlingsfientliga åsikter medhårs och på det viset fick röster.</textBlock>
  </contentBlock>
  <contentBlock page="0" id="i-276594e09f46464d">
    <textBlock id="i-ac28be65dc35bfcf">Sedan kom påståendet att Folkpartiet har skapat den situation som råder nu. Vi fick tyvärr inte regeringsansvaret förrän i höstas. Jag kan dela mycket av den kritik som Peter Kling tog upp i sitt exempel, som jag föstår skulle beskriva hur det är i</textBlock>
    <textBlock id="i-8b6ebd62800fe55c">Sverige. Det finns mycket som bör rättas till. De långa handläggningstiderna är någonting som hela riksdagen gång på gång har uttalat att vi måste försöka få ned. Det är också inhumant mot de asylsökande att de får vänta så länge på besked.</textBlock>
    <textBlock id="i-5ab55c80e470bd2a">Det skapar stora problem.</textBlock>
  </contentBlock>
  <contentBlock page="0" id="i-eccbca68f0fd64b5">
    <textBlock id="i-ca81eb288dd004cf">Därefter kom förslag om att man skall kunna få arbeta. Nu är arbetssituationen inte sådan att det hjälper de asylsökande så mycket, men det finns fortfarande mycket att göra på den punkten.</textBlock>
  </contentBlock>
  <contentBlock page="0" id="i-6276ce9b3a81e657">
    <textBlock id="i-958c481b511fdd30">När det gäller hemspråken, som vi egentligen inte skall behandla nu, delar jag heller inte den kritik som framförs eller åsikten att det inte skulle finnas någon hemspråksundervisning. Tvärtom tror jag att det är mycket viktigt att barnen, när de kommer till ett annat land, får möjligheter att också fördjupa sig i ett hemspråk, så att de på det viset kunna fungera i det nya landet.</textBlock>
  </contentBlock>
  <contentBlock page="0" id="i-2ee2d5fe017dc31e">
    <textBlock id="i-241a62172e3a8283">Anf. 19  PETER KLING (nyd) replik:</textBlock>
  </contentBlock>
  <contentBlock page="0" id="i-53df8acb7fd76c47">
    <textBlock id="i-f4c0a5b6332df14c">Herr talman! Ingela Mårtensson talar om FN-</textBlock>
    <textBlock id="i-5fd2ba52033f6b1b">konventionen. Jag hoppas att Finland, Norge,</textBlock>
    <textBlock id="i-0fddccabcd611ba7">Danmark, Tyskland och övriga Europa också har skrivit på denna konvention. Men de tar på långt när inte in så många flyktingar som vi gör i förhållande till folkmängden.</textBlock>
  </contentBlock>
  <contentBlock page="0" id="i-6e75dca48a3d8d55">
    <textBlock id="i-ca7e9b33826117a0">Skall vi dela på solidariteten, skall vi givetvis ha lika regler och ta in proportionellt lika många. Det kan jag hålla med om. Men då får vi ändra våra regler drastiskt i Sverige.</textBlock>
  </contentBlock>
  <contentBlock page="0" id="i-52e5ddd3d2be0acc">
    <textBlock id="i-a7755862f110bdc6">Att människor röstade på oss bara för att vi framförde våra åsikter betyder kanske att människor tycker som vi. Det är väl inte så konstigt. Folkpartiet kanske t.o.m. kan vara med på en kvotering, om vi skall gå efter FN-</textBlock>
    <textBlock id="i-8d1fc550201ed8f2">konventionen. I så fall är vi överens.</textBlock>
  </contentBlock>
  <contentBlock page="0" id="i-878e69f0749b0f41">
    <textBlock id="i-b527e64d559e1dd0">Sedan vill jag tala om hemspråksundervisningen.</textBlock>
    <textBlock id="i-c3d0a633a31061ca">Den tas faktiskt upp i vår motion, som skall behandlas här i dag. Men Ingela Mårtensson kanske inte har läst motionen som vi skall rösta om senare. Där tar vi upp hemspråksundervisningen, så vi kan faktiskt diskutera den frågan under det här betänkandet. Jag skulle vilja råda Ingela</textBlock>
    <textBlock id="i-98b8056557fdc553">Mårtensson att när hon är ute tala med utlänningar om vad de tycker om hemspråksundervisningen.</textBlock>
    <textBlock id="i-f669a1265dcfbb2b">Gör det! Tala med taxichaufförer, tala med sådana som har varit här 10--15 år. De säger precis samma sak som vi: Den hämmar oss när vi vill komma in i det svenska samhället. Vi vill lära oss svenska. Men vi har våra seder och bruk och vår kultur. Självklart skall de ha det.</textBlock>
  </contentBlock>
  <contentBlock page="0" id="i-de1c525e1f55db00">
    <textBlock id="i-c28273763f8bf6fa">Anf. 20  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-cc01636df6febf4a">
    <textBlock id="i-e4b667a95dd0d5c8">Herr talman! När det gäller FN-konventionen vill tydligen Ny demokrati i alla fall att vi skall kvarstå som undertecknare och acceptera de åtagandena, eller hur? Då har vi också skrivit på att vi skall ställa upp för människor på flykt, som är politiskt förföljda. Då kan vi inte säga: stopp, här går en gräns. Nu har vi fyllt kvoten, nu tar vi inte in fler.</textBlock>
    <textBlock id="i-28628677429337dd">Vi är skyldiga, enligt konventionen, att behandla ansökningarna om asyl från dem som kommer hit.</textBlock>
    <textBlock id="i-e68eeadb2cc1a3f6">Om de har behov av asyl har vi också ställt upp på att vi skall ge dem det. Det tycker jag att vi borde vara överens om.</textBlock>
  </contentBlock>
  <contentBlock page="0" id="i-2d39688a4b2d5eb3">
    <textBlock id="i-97576dab3dc82085">Enligt svensk utlänningslag har vi sagt att vi också skall ställa upp för de facto-flyktingar och krigsvägrare. Det är möjligt att ni inte ställer upp på den delen. Men Folkpartiet tycker att det är mycket viktigt att vi har en generell flyktingpolitik.</textBlock>
    <textBlock id="i-04ef9e9bdc158d98">Då måste vi också se till de facto-flyktingar och krigsvägrare.</textBlock>
  </contentBlock>
  <contentBlock page="0" id="i-efc0e0e1f0874365">
    <textBlock id="i-6f11572c36e25934">Sedan har vi frågan om hemspråk. Jag känner många flyktingar och invandrare. Jag är minsann inte okunnig på det området. Jag har dessutom talat med experter som har undersökt vad det betyder för barn att de har hemspråk. Det har stor betydelse också för inlärandet av det svenska språket. Om man inte får utveckla sitt eget modersmål, får man svårare att sedan tillägna sig ett nytt språk. Man har svårare att tillägna sig det abstrakta språket. Det gör att många invandrarbarn är hämmade när det gäller att ta del av undervisning och att söka sig vidare upp till universitet och högskolor. Vi borde alla vara måna om att se till att de ungdomarna får en annan möjlighet. Då är hemspråksundervisningen mycket viktig.</textBlock>
  </contentBlock>
  <contentBlock page="0" id="i-34470a0d785ba33d">
    <textBlock id="i-5a93d9700ce51733">Förste vice talmannen anmälde att Peter Kling anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-1411466a08a14e26">
    <textBlock id="i-8724807eb1780cd0">Anf. 21  MAUD BJÖRNEMALM (s) replik:</textBlock>
  </contentBlock>
  <contentBlock page="0" id="i-51d592e50b281ac6">
    <textBlock id="i-af00735830823626">Herr talman! När folkpartister inte får sin vilja igenom blir de tydligen mycket sura. Nu tycker jag inte att vi skall behöva diskutera förvar av barn i dag i kammaren. Vi får anledning att göra det senare.</textBlock>
  </contentBlock>
  <contentBlock page="0" id="i-81d7053907506e0d">
    <textBlock id="i-68235c094cdcbc56">Men jag vill ändå påminna Ingela Mårtensson om att det faktiskt var ett enigt utskott som beslöt att skicka den här propositionen på remiss. Ingela</textBlock>
    <textBlock id="i-63fe07452b0e4d2d">Mårtensson deltog själv. Jag hörde då inga protester från Ingela Mårtensson, och ingen annan hörde tydligen det heller.</textBlock>
  </contentBlock>
  <contentBlock page="0" id="i-55cd3d84c540f443">
    <textBlock id="i-8864387fac74e333">Den här dåligt underbyggda propositionen skulle gå på remiss till ett flertal instanser för att utskottet skulle kunna få ett bra material att arbeta med, så att vi på ett sakligt sätt skulle kunna behandla den här frågan. Att sedan Ingela Mårtensson och jag inte var överens om remisstidens längd tycker jag är en helt annan sak.</textBlock>
  </contentBlock>
  <contentBlock page="0" id="i-fdd17b7108a57f44">
    <textBlock id="i-2e2c4566aa45539c">Jag tycker också att det är rimligt, om man nu skall skicka en proposition på remiss, att remissinstanserna får en hygglig tid på sig att behandla förslaget. Sedan tycker jag att den här frågan kan vara slutdiskuterad, i alla fall för ögonblicket. Vi får anledning att diskutera sakfrågan i höst, när propositionen kommer upp till behandling.</textBlock>
  </contentBlock>
  <contentBlock page="0" id="i-8f4726ec7a5e4cde">
    <textBlock id="i-be4de1a534b283b9">Anf. 22  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-6983da098d1c2c17">
    <textBlock id="i-c5b02a6805a63b49">Herr talman! Maud Björnemalm säger att vi har sura miner därför att vi inte får igenom vår politik.</textBlock>
    <textBlock id="i-7bf91f23b4a6dbe0">Det är inte fråga om sura miner. Maud Björnemalm frågade vilka förändringar som vi vill åstadkomma.</textBlock>
    <textBlock id="i-111910d93adee486">Det här förslaget innebär en sådan, som vi har slagits för länge, nämligen ett förbud mot förvar av barn. När nu förslaget kommer till riksdagen ställer</textBlock>
    <textBlock id="i-62f28c0d53ce652b">Socialdemokraterna inte upp utan yrkar avslag på propositionen.</textBlock>
  </contentBlock>
  <contentBlock page="0" id="i-1c32e1476f788a97">
    <textBlock id="i-082046f706fe5537">Jag har inte motsatt mig någon remissomgång, eftersom jag insåg att det fanns en majoritet för en sådan. Däremot ansåg jag att man skulle kunna göra det under våren, så att vi kunde fatta beslut och införa ett förbud mot förvarstagande av barn.</textBlock>
    <textBlock id="i-e013965c87b413db">Jag anser att det är mycket angeläget med tanke på att så många barn tas i förvar. Det har varit en ökning, som jag nämnde tidigare i mitt inlägg, från</textBlock>
    <textBlock id="i-44f273596fa658c4">1988 och fram till nu. Det handlar om väldigt många barn. Därför är det viktigt att ett förbud införs så snart som möjligt. Jag beklagade fördröjningen i mitt anförande tidigare.</textBlock>
  </contentBlock>
  <contentBlock page="0" id="i-4b823b477e239456">
    <textBlock id="i-671cf62af10078dc">Anf. 23  MAUD BJÖRNEMALM (s) replik:</textBlock>
  </contentBlock>
  <contentBlock page="0" id="i-5e1c2aaf06db8bf5">
    <textBlock id="i-1f8a9f0aa5ac0dca">Herr talman! Låt mig påminna Ingela Mårtensson om att det inte är ett förbud som ni föreslår. I den proposition som regeringen nu har lagt fram föreslås faktiskt att man får ta barn i förvar vid direktavvisning. 90 % av alla barn som tas i förvar tas i förvar i samband med direktavvisning. Det vi diskuterar är de återstående 10 procenten.</textBlock>
  </contentBlock>
  <contentBlock page="0" id="i-80257dfb323c94e6">
    <textBlock id="i-fc09a6e6abdf9324">Anf. 24  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-159e8132086f1a0e">
    <textBlock id="i-a8b7cb9a54707dd1">Herr talman! Om Maud Björnemalm inte tycker att det är fråga om en ändring av någon större omfattning, förstår jag inte varför ni yrkar avslag på propositionen. Vi får väl återkomma till frågan senare.</textBlock>
  </contentBlock>
  <contentBlock page="0" id="i-1f4bd94cc44771df">
    <textBlock id="i-61e3b05a1d9e4a55">Förste vice talmannen anmälde att Maud</textBlock>
    <textBlock id="i-c15f9d82ae459dcc">Björnemalm anhållit att till protokollet få antecknat att hon inte ägde rätt till ytterligare replik.</textBlock>
  </contentBlock>
  <contentBlock page="0" id="i-1ba52875f14f3756">
    <textBlock id="i-d8588e2683bbb51f">Anf. 25  BERITH ERIKSSON (v) replik:</textBlock>
  </contentBlock>
  <contentBlock page="0" id="i-a7fc898280d2f136">
    <textBlock id="i-ca1f2dda28782e77">Herr talman! Även om Maud Björnemalm inte vill att vi skall diskutera frågan längre, har jag anledning att påpeka att om vi hade haft rösträtt i utskottet hade en ytterligare begränsning av förvarstagande av barn inte fördröjts genom en lång remissrunda. Om man har flytt från sitt eget land för att inte riskera fängelse, skall man väl inte behöva gömma sig i vårt land inför risken att bli inlåst.</textBlock>
  </contentBlock>
  <contentBlock page="0" id="i-90fbf21781711079">
    <textBlock id="i-e4d2a3c3e4fb315e">Jag vill fråga Ingela Mårtensson om hon inte håller med om att vi faktiskt inte hämtar flyktingar till det här landet, detta med tanke på den debatt som varit tidigare i kammaren. Det gör vi med människor som tas in som kvotflyktingar, men jugoslaverna hämtar vi inte hit.</textBlock>
  </contentBlock>
  <contentBlock page="0" id="i-d666f89ea3358fff">
    <textBlock id="i-388676ed47748c00">Jag undrar också, efter att ha lyssnat på debatten i dag, om jag inte får föreslå Ingela Mårtensson att vi till hösten startar cirkelverksamhet när det gäller studier av internationella konventioner och svensk flyktingpolitik.</textBlock>
  </contentBlock>
  <contentBlock page="0" id="i-4c5ebaaf44c28974">
    <textBlock id="i-bf3cbef4c6517c80">Anf. 26  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-8231ac24c0d00e6d">
    <textBlock id="i-0fb6d82e77d657db">Herr talman! Jag håller helt med om att vi inte hämtar hit flyktingar. Jag reagerade tidigare när Ny demokratis representant talade om att sortera ut flyktingar, importera kriminalitet osv. Man använde ett språk om flyktingar som jag tyckte var mycket stötande. Här är det fråga om solidaritet, att vi skall ställa upp för människor som har det svårt.</textBlock>
  </contentBlock>
  <contentBlock page="0" id="i-dca186132567828b">
    <textBlock id="i-64ebc3afa15808ed">Jag tycker också att det vore bra om vi kunde ha en ordentlig diskussion om vad flyktingbegreppet egentligen står för. Nog behöver vi diskutera frågan och sätta oss in i den bättre.</textBlock>
  </contentBlock>
  <contentBlock page="0" id="i-4d4a59a2a6e63528">
    <textBlock id="i-f46ce34ff03bcea1">Anf. 27  MAJ-LIS LÖÖW (s):</textBlock>
  </contentBlock>
  <contentBlock page="0" id="i-0731a6740b3c9d9f">
    <textBlock id="i-e6c36feccd05250b">Herr talman! När jag gick till den här debatten var det inte särskilt många anmälda på talarlistan.</textBlock>
    <textBlock id="i-1031abfefba4e974">Listan har visst fyllts på vartefter. Jag gjorde då en reflexion. I en situation som den vi har i dag i flyktingmottagandet och efter en vinter med kanske den våldsammaste debatten någonsin kring rasism och främlingsfientlighet och i en tid då fler invandrare än någonsin drabbas av växande klyftor i samhället och arbetslöshet var det inte mer än en timme och tjugotvå minuter anmäld talartid i debatten. Två partier hade inga företrädare alls anmälda på talarlistan. Sten Andersson i Malmö är visserligen en flitig debattör, men han är knappast talesman för Moderaterna i denna fråga. Kds lyser med sin frånvaro.</textBlock>
  </contentBlock>
  <contentBlock page="0" id="i-5907586ba6c5960f">
    <textBlock id="i-6f2ea771d2dc23e3">Är det av ointresse som det är så här litet anmäld tid, även om debatten drar ut på tiden när det hettar till i replikerna? Knappast beror det på intresse. Jag tror att det finns ett mycket stort intresse för dessa frågor. Beror det på att debatten förs någon annanstans, så att vi inte behöver föra den här?</textBlock>
    <textBlock id="i-4356a58a6d4aa8bd">Nej, knappast det heller, det är ganska sparsamt med debattartiklar osv. om dessa frågor. I själva verket är det antagligen så, som det alltid varit i denna kammare, att det finns en enighet om dessa frågor, vilket gör att det inte blir någon våldsam debatt. Även om debatten nu dragit ut på tiden, är den i alla fall ganska stillsam.</textBlock>
  </contentBlock>
  <contentBlock page="0" id="i-f3dddd6f3156eae3">
    <textBlock id="i-43df4260b907aa7d">Det har varit ett värde i att vi har haft en stor enighet om dessa frågor i denna kammare. Vi har kunnat peka på den politiska enigheten om de stora dragen i invandrar-  och flyktingpolitiken. Det har naturligtvis i detta legat en viss ödmjukhet inför svårigheterna.</textBlock>
  </contentBlock>
  <contentBlock page="0" id="i-31d87a0531bda540">
    <textBlock id="i-2db218e139660e5a">Det finns två partier i denna kammare som inte har velat medge denna värdegemeskap. Det är Ny demokrati och Folkpartiet. Dessa bägge partier tycker, från helt olika utgångspunkter, att de vet bättre och kan bättre. Jag kan inte erinra mig någon gång när vi var i regeringsställning och hade debatter här att de folkpartistiska debattörerna kunde förmå sig till att erkänna att det fanns en värdegemenskap i dessa frågor med det största partiet i riksdagen.</textBlock>
  </contentBlock>
  <contentBlock page="0" id="i-b45117c8db2bc48b">
    <textBlock id="i-dc45b2e5e71a3115">Därför förutsåg vi att det skulle bli en ny politik, att det skulle hända någonting på det här området. Jag har nu från åskådarplats försökt hitta det nya. Det har nämnts att decemberbeslutet har upphävts. Det hade jag förutskickat redan i början av förra året.</textBlock>
    <textBlock id="i-d4b2d4a19af2aad6">Framför allt var det mycket omdiskuterat i valrörelsen. Jag sade då att det säkert blir en situation framåt hösten då det blir möjligt att upphäva decemberbeslutet.</textBlock>
  </contentBlock>
  <contentBlock page="0" id="i-050395fa3c596ba4">
    <textBlock id="i-d3488355159192e8">Skyddsbehovet skall numera gälla som skäl för asyl.</textBlock>
    <textBlock id="i-524476e22c9a6b2f">Det framställs som en nyhet. Jag har svårt att se att det skulle vara någon nyhet. Hela lagen och konventionen bygger på det -- för övrigt byggde även decemberbeslutet på det.</textBlock>
  </contentBlock>
  <contentBlock page="0" id="i-84dda7807804b572">
    <textBlock id="i-575cf55a85966780">Väntetiden skall inte räknas som ett starkt humanitärt skäl. Det är i och för sig en nyhet. Det är också det som förvånat mig mest. Jag kan erinra mig den ena ledande folkpartisten efter den andra som var upprörd över att inte väntetiderna fick spela in i de enskilda ärendena som ett humanitärt skäl.</textBlock>
  </contentBlock>
  <contentBlock page="0" id="i-09a176e462fff951">
    <textBlock id="i-23a96207efeb70d7">En annan sak som är ny, trodde vi, är det här med barn i förvar. Till vår förvåning ser vi nu att det förslag som, som mycket riktigt har påpekats, skall diskuteras senare gäller 10 % av barnen i förvar,</textBlock>
    <textBlock id="i-24112e689802055f">90 % blir undantagna.</textBlock>
  </contentBlock>
  <contentBlock page="0" id="i-d25dfca0e4260016"/>
  <contentBlock page="0" id="i-e52a15cb8b3a6caf">
    <textBlock id="i-4029ea10bf75eee5">Väntetiderna skall förkortas, heter det. Ja, vem har inte försökt det och givit mer och mer resurser? Jag kan försäkra att Birgit Friggebo inte är den enda invandrarminister som har återkommit i budgetoch tilläggspropositioner med begäran om mer pengar till handläggare, till flyktingförläggningar, till polisen, till invandrarverket och till regeringskansliet. Nu gäller det pengar till den nya invandrarnämnden.</textBlock>
  </contentBlock>
  <contentBlock page="0" id="i-64770baa74d9c309">
    <textBlock id="i-35a314df5dcaf8af">Frivilligorganisationerna skall få en mer aktiv roll i flyktingmottagandet. Det skall bli en aktivare tillvaro under väntetiden på förläggningarna, kanske också möjlighet att arbeta efter en viss tid.</textBlock>
    <textBlock id="i-1de777458beefce4">Det är sådant som vi resonerade kring i den proposition som drogs tillbaka av den nya regeringen.</textBlock>
  </contentBlock>
  <contentBlock page="0" id="i-510dd4ace5b7a45b">
    <textBlock id="i-0ec682a50db6b273">Introduktionsersättningen till flyktingar får vi väl en proposition om snart. Den frågan diskuterades redan när vi införde det nya statsbidragssystemet till kommunerna.</textBlock>
  </contentBlock>
  <contentBlock page="0" id="i-2bbaee61cf059577">
    <textBlock id="i-f9337ace7597bc31">På punkt efter punkt fullföljs nu vad den tidigare regeringen gjorde. Jag tycker att det är helt okej.</textBlock>
    <textBlock id="i-a3968538c4fdcfed">Det är okej att dra tillbaka en hel proposition och sedan droppa förslagen, med en viss variation efter eget huvud. Det tillhör det politiska spelet, och jag accepterar att man gör så. Jag accepterar också att det framställs som en nyhet det som tidigare ändå har diskuterats i flera omgångar.</textBlock>
  </contentBlock>
  <contentBlock page="0" id="i-fa0da88bc36c9e73">
    <textBlock id="i-9aa0610f7debe16d">Det jag reagerar mot, när man nu fullföljer vår politik och allt i stort sett blir vid det gamla, är att det enda vi får höra från ansvarigt statsråd är att den gamla flyktingpolitiken var kaos, en röra. Jag läste i protokollet från interpellationsdebatten i måndags att den var en sörja. Men vad är den då i dag i så fall, för allt är ju sig ganska likt?</textBlock>
  </contentBlock>
  <contentBlock page="0" id="i-5c9edb8d9845f9e7">
    <textBlock id="i-d1b42c5ef2e15675">FAR, asylkommittéernas riksorganisation, rasar och hoppar på den nya invandrarministern för att man tycker att hon fattar inhumana beslut. Det är ingenting nytt i det.</textBlock>
  </contentBlock>
  <contentBlock page="0" id="i-5ce3597746638e03">
    <textBlock id="i-1edac4e59280733d">Det händer saker ute i världen som gör att alla planer kommer på skam när det gäller antalet platser i flyktingförläggningar. Trots aldrig så goda ambitioner kommer det i förlängningen förmodligen också att bli mycket svårt att få ner väntetiderna, därför att det har hänt saker ute i världen som gör att det strömmar människor hit.</textBlock>
    <textBlock id="i-3efefba9b8f4668b">Det är ingenting nytt i det heller. Det har vi råkat ut för tid efter annan.</textBlock>
  </contentBlock>
  <contentBlock page="0" id="i-cd142b1d64327c80">
    <textBlock id="i-a5219ffe2adae032">Jag vill alltså inför allt detta ändå anbefalla en viss ödmjukhet här i kammaren. Jag vill också peka på enigheten i de här frågorna.</textBlock>
  </contentBlock>
  <contentBlock page="0" id="i-ab14f5c08490ca35">
    <textBlock id="i-285b4863f40b10b1">Enigheten omkring flyktingpolitiken, sådan den har varit i riksdagen, har haft ett värde i sig. Den har också hållit väldigt mycket av rasismen och främlingsfientligheten stången. Det tycker jag att vi skall slå vakt om också i fortsättningen. Jag inbjuder Ny demokrati att komma med och bekänna sig till en sådan värdegemenskap.</textBlock>
  </contentBlock>
  <contentBlock page="0" id="i-6f3de39299a97af7">
    <textBlock id="i-d993d106959ea4d3">Men en sak saknar jag. Jag skulle vilja veta vilken regeringens strategi är i det internationella samarbetet. Nu har Rune Backlund talat om att det är viktigt och att det står i propositionen och i betänkandet. Ingela Mårtensson byggde praktiskt taget hela sitt anförande på att vi måste utöka det internationella samarbetet, globalt men också i</textBlock>
    <textBlock id="i-52c68a32c7fae6f0">Europa, kanske inte bara i EG-perspektiv utan med tanke på ett helt nytt Europa där de tidigare flyktingproducerade östländerna nu också är i många stycken flyktingmottagare, osv.</textBlock>
  </contentBlock>
  <contentBlock page="0" id="i-d8344f9ca3227178">
    <textBlock id="i-7d2f55d5e67a5b81">Men då vill jag veta: På vilken plattform grundar sig regeringens internationella och långsiktiga arbete?</textBlock>
    <textBlock id="i-d9688e42160db5cc">Finns det några nya principer? Den översyn som regeringen nu har beslutat om av flyktinglagstiftningen är vad jag förstår inte av den digniteten. Den handlar om effektivisering, förbättring av rättssäkerheten och kanske en möjlighet att få ner väntetiderna, och det är alldeles utmärkt.</textBlock>
  </contentBlock>
  <contentBlock page="0" id="i-16d42788d402f178">
    <textBlock id="i-0947a9038b364d47">Men vad vi försökte få en diskussion omkring med en principproposition till riksdagen och också tar upp i den socialdemokratiska reservationen till det här betänkandet är: Kan vi diskutera några nya principer -- i en föränderlig värld måste man faktiskt vara beredd att göra det -- för ett långsiktigt tänkande? Har den nya regeringen, eftersom den drog tillbaka vår proposition, några nya tankar i den riktningen eller är allt bra som det är?</textBlock>
  </contentBlock>
  <contentBlock page="0" id="i-0e253b9f09a5a41c">
    <textBlock id="i-d1c0f3815dc61760">Vad försöker regeringen nu få andra länder med på när det gäller en ny syn på vad som inryms i ett starkt skyddsbehov, konventionsflyktingar, osv.?</textBlock>
    <textBlock id="i-f95ed1b788bf8355">Vad försöker man få andra länder att samarbeta omkring när det gäller anhöriginvandring, synen på arbetskraftsinvandring m.m.?</textBlock>
  </contentBlock>
  <contentBlock page="0" id="i-728e1d95e8e07236">
    <textBlock id="i-d9ee540efe18cd27">Och framför allt: Om det finns några sådana tankar hos den nya regeringen, finns det i så fall något intresse att låta riksdagen ta del av dem, så att vi kan föra den långsiktiga diskussionen här i kammaren och också i fortsättningen eftersträva stor värdegemenskap och bred uppslutning i invandrar- och flyktingfrågorna?</textBlock>
  </contentBlock>
  <contentBlock page="0" id="i-3c4e2a0fa4875d35">
    <textBlock id="i-f761e8b86656249d">Anf. 28  GULLAN LINDBLAD (m) replik:</textBlock>
  </contentBlock>
  <contentBlock page="0" id="i-22ade2a97564a16e">
    <textBlock id="i-069f5333258d87a4">Fru talman! I anledning av Maj-Lis Lööws påpekande att det var få talare anmälda vill jag som utskottets ordförande säga att utskottsmajoriteten, som består av företrädarna för de fyra regeringspartierna, har valt att följa talmannens rekommendation att utse en representant att föra utskottets talan, nämligen Rune Backlund.</textBlock>
  </contentBlock>
  <contentBlock page="0" id="i-683bdcec51331b7b">
    <textBlock id="i-14c0f99b4caeb0b3">Därför har såväl kds som Moderaternas representanter avstått från att gå upp i debatten. Vi har helt litat på att våra synpunkter skulle komma fram i det anförande som Rune Backlund har hållit.</textBlock>
  </contentBlock>
  <contentBlock page="0" id="i-001609b54bb6fd4c">
    <textBlock id="i-8d7b85eac27e1fd2">Anf. 29  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-5987a86179bac538">
    <textBlock id="i-5bd8f77eee9e1b54">Fru talman! Maj-Lis Lööw poängterade gång på gång att det råder enighet i debatten. Jag kände inte helt igen mig, måste jag säga. Jag tycker nog att det har varit en hel del oenighet i flyktingdebatten här i kammaren, men jag anser att det inte skall ses enbart som något negativt.</textBlock>
  </contentBlock>
  <contentBlock page="0" id="i-65cdee57662176ef">
    <textBlock id="i-ae96872a2c304804">Det måste ju göras en kritisk granskning av regeringens politik, och alla partier måste ha möjlighet att framföra sina synpunkter. Vi har aldrig påstått att Folkpartiet liberalerna vet bäst i de här frågorna. Däremot har vi utnyttjat vår rätt att framföra våra synpunkter, och det tänker vi göra även i fortsättningen.</textBlock>
  </contentBlock>
  <contentBlock page="0" id="i-549c60adef3967c2">
    <textBlock id="i-3227e9259de2d18b">Maj-Lis Lööw klagar över att det inte har blivit någon förändring, och det är ju litet märkligt. Maj-</textBlock>
    <textBlock id="i-e77915c981de3d49">Lis Lööw borde väl vara nöjd, eftersom hon anser att det är Socialdemokraternas politik som fullföljs.</textBlock>
  </contentBlock>
  <contentBlock page="0" id="i-60943837d0daa0ce">
    <textBlock id="i-0d40ce52b3f2606a">I fråga om förvarstagande av barn finns det förslag till förändring. Sedan beror det ju på, när förslaget kommer till kammaren, hur Vänsterpartiet förhåller sig, men i utskottet har</textBlock>
    <textBlock id="i-6145b85e048ac9e0">Socialdemokraterna och Ny demokrati enats om att yrka avslag på propositionen. På så sätt kan de ju då försöka sig på att fullfölja Socialdemokraternas politik.</textBlock>
  </contentBlock>
  <contentBlock page="0" id="i-4948ce5f426e9fa7">
    <textBlock id="i-d78bd4baa67c4f76">Jag instämmer i det påstående som gjorts tidigare av invandrarministern, att det har varit en rörig situation inom flyktingpolitiken under senare tid och att man måste göra en hel del förändringar. Det gör man inte hur snabbt som helst, speciellt inte med den anhopning av flyktingar eller asylsökande som nu sker vid Sveriges gräns.</textBlock>
  </contentBlock>
  <contentBlock page="0" id="i-4b464b636e70843a">
    <textBlock id="i-a516da4a2112e23e">Jag undrar om inte Maj-Lis Lööw i den här situationen skulle ha tillgripit samma metod som</textBlock>
    <textBlock id="i-abdbd004aa4fe05e">1989, när situationen inte alls var så svår som den faktiskt är i dag. Då utnyttjade man en undantagsregel. Är det vad Maj-Lis Lööw förordar i dag också?</textBlock>
  </contentBlock>
  <contentBlock page="0" id="i-f82dd1f7dd38c12f">
    <textBlock id="i-bfb24f6a578226b7">Anf. 30  MAJ-LIS LÖÖW (s) replik:</textBlock>
  </contentBlock>
  <contentBlock page="0" id="i-c0e3222712bd8f2d">
    <textBlock id="i-5798480def0ca139">Fru talman! Nej, Ingela Mårtensson, jag klagade inte. Men det sades att det skulle bli en ny flyktingpolitik nu, och jag bara frågade: Var finns allt det nya? På punkt efter punkt kunde jag peka på att det i stort sett är ett fullföljande av den tidigare politiken.</textBlock>
  </contentBlock>
  <contentBlock page="0" id="i-3e529cce34ac32fa">
    <textBlock id="i-6243ac8a4e7e0304">Jag har full respekt för att man också kan ha olika uppfattningar om hur saker och ting skall lösas. Det är klart att vi skall ha en debatt omkring de här frågorna. Vi har haft en livlig debatt omkring de här frågorna många gånger här i kammaren. Men i stora drag och i grunden har vi haft en värdegemenskap här i riksdagen när det gäller en generös och humanitär flyktingpolitik och vårt globala ansvar. Jag tycker att det har sitt värde att påpeka det, men Ingela Mårtensson fullföljer folkpartiets linje och vill inte erkänna att det finns en värdegemenskap i de här frågorna.</textBlock>
  </contentBlock>
  <contentBlock page="0" id="i-bdc77f1b7a056ada">
    <textBlock id="i-ee9db3283ecdb8fc">Sedan till frågan om barn i förvar; vi skall diskutera den sedan. Jag vill be Ingela Mårtensson att läsa motionen en gång till. Vi begär nämligen ett nytt förslag. Det betyder att vi måste avslå den proposition som i dag föreligger.</textBlock>
  </contentBlock>
  <contentBlock page="0" id="i-64458bb806fe2abc">
    <textBlock id="i-942fd1b6a2d82ffc">Anf. 31  INGELA MÅRTENSSON (fp) replik:</textBlock>
  </contentBlock>
  <contentBlock page="0" id="i-a7196b89c6d2d9d0">
    <textBlock id="i-7198ff01d9ef9fec">Fru talman! Det är inte så att Folkpartiet inte deltar i den värdegemenskap som finns här i riksdagen när det gäller önskemålen om en generös och human flyktingpolitik, som vi också har uttryckt genom vår utlänningslag. Frågan är sedan hur man tillämpar den. Men jag kan hålla med om att vi i det stora hela i riksdagen ställer upp bakom en generös och human flyktingpolitik. Men det gäller också att tillämpa lagar och förordningar så att flyktingpolitiken blir generös och human.</textBlock>
  </contentBlock>
  <contentBlock page="0" id="i-2fb4f12e0a84ccf9">
    <textBlock id="i-847c89d5824e8bb7">Sedan har vi haft andra uppfattningar i vissa delar.</textBlock>
    <textBlock id="i-e01e1963335fef03">Jag skulle därför inte vilja påstå att vi står helt vid sidan av, som Maj-Lis Lööw försöker göra gällande när hon pekar ut oss.</textBlock>
  </contentBlock>
  <contentBlock page="0" id="i-10371818a9e7e300">
    <textBlock id="i-392e4141cb4be944">När det gäller förvar av barn har jag läst</textBlock>
    <textBlock id="i-0460c97d7dc18bc4">Socialdemokraternas förslag. Jag noterar att man inte vill ändra lagen. Då kan jag inte förstå annat än att man avvisar tanken på en förändring.</textBlock>
  </contentBlock>
  <contentBlock page="0" id="i-1b63c5f081ffe2bf">
    <textBlock id="i-e49851bc4a215b92">Anf. 32  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-f33c302b3c15adf0">
    <textBlock id="i-5c2bee633d1f8dba">Fru talman! Jag har begärt ordet därför att jag har en motion som behandlas i det här betänkandet.</textBlock>
  </contentBlock>
  <contentBlock page="0" id="i-30ee99e0fe648d79">
    <textBlock id="i-24b0b339185e3c60">Först hade jag tänkt att klaga på statsrådet. När jag i går kväll och under förmiddagen i dag såg talarlistan var statsrådet inte uppsatt på den, och det betraktade jag som ytterst uppseendeväckande -- det här är den enda gången på året som vi i riksdagen diskuterar den här frågan i stort. Men nu ser jag att skadan är reparerad, och jag skall inte spilla fler ord på det.</textBlock>
  </contentBlock>
  <contentBlock page="0" id="i-f9b69fa2c0150df9">
    <textBlock id="i-39aeda605280eea1">Sedan, fru talman, en liten principförklaring om voteringar: Jag har en motion som behandlas i det här betänkandet, men jag kommer inte att yrka bifall till den utan till utskottets hemställan. Det kan tyckas egendomligt -- vi hör ibland att det finns avhoppare här och var som vill rösta för en motion som ett annat parti har väckt.</textBlock>
  </contentBlock>
  <contentBlock page="0" id="i-9df186b149d5f84a">
    <textBlock id="i-cea694f29ca96c2f">I mitt parti, Moderata samlingspartiet, kommer vi fram till en gemensam uppfattning, som bestäms av majoriteten. Det är ingen partiledning som dikterar, utan majoriteten bestämmer, och det får man acceptera. Sedan kan man driva sin uppfattning, men man kan inte i varje fråga där man inte helt delar majoritetens åsikt säga: Jag skall rösta som jag tycker. I ett extremläge kan det inträffa att vi har en majoritet med en rösts övervikt för en regering. Skulle det då stå varje individ fritt att hoppa av när frågan gäller att dra ned på en skola eller ett företag inom ens egen valkrets skulle hela den här verksamheten göra bankrutt.</textBlock>
  </contentBlock>
  <contentBlock page="0" id="i-3a4f8acb431aa796">
    <textBlock id="i-c565739dcbcaa5c3">Rubriken på det här betänkandet måste vara felaktig, fru talman: ''Invandringar- och flyktingpolitiken''. Enligt vad jag förstår handlar detta inte om invandringspolitik -- den ligger fast sedan tidigare. Vi har i dag en fri invandring från de andra nordiska länderna men icke från några andra länder. Det är ett fåtal människor som kommer från länder utanför Norden och som får jobba i Sverige.</textBlock>
    <textBlock id="i-545665e411b882dd">Ibland kan det t.o.m. ta sig ganska så dramatiska uttryck.</textBlock>
  </contentBlock>
  <contentBlock page="0" id="i-44f9881c235a4205">
    <textBlock id="i-ea59df4abf531f39">För ett år sedan blev jag kontaktad av en person.</textBlock>
    <textBlock id="i-77ad57805948028c">Hans bror, boende i England, engelsk medborgare och gynekolog, hade sökt ett jobb som läkare i</textBlock>
    <textBlock id="i-604381b3c77896e4">Norrland. Han var gift med en meteorolog. Han sökte jobbet, och på det norrländska sjukhuset var man överlycklig -- man fick just den specialist man ville ha. Men det fanns en hake. Man skulle först kontrollera med den statliga myndighet som bestämde i det här fallet. Och det blev tyvärr, fru talman, tummen ned. Den typen av invandringspolitik tycker jag inte att vi skall behålla, utan den skall vi utvidga.</textBlock>
  </contentBlock>
  <contentBlock page="0" id="i-4e858eb957ee57cb">
    <textBlock id="i-1ff1b6783401dbef">Sedan har det här i dag talats om -- jag tror det var</textBlock>
    <textBlock id="i-53ab53788aa166b8">Rune Backlund som gjorde det -- 10 milj.kr. för information angående främlingsfientligheten.</textBlock>
    <textBlock id="i-2de42803f0de9bff">Okej, bara den kampanjen får en bättre effekt än den HIV-kampanj som vi har haft i Sverige de senaste åren och där man har betalat uppemot</textBlock>
    <textBlock id="i-e4740e6e64316bae">200 milj.kr. för någonting som vi nu vet knappast är ett problem för Sverige.</textBlock>
  </contentBlock>
  <contentBlock page="0" id="i-dfd52b86df584ef2">
    <textBlock id="i-ed3e16832e746d3a">Jag hörde häromdagen en forskare säga att om vi inte fortsätter med den kampanjen tappar man respekten för sjukdomen i de länder där man drabbas av detta. Det är ungefär som att säga att vi i Sverige inte skall äta, därför att människor svälter i tredje världen. Logiken är inte glasklar.</textBlock>
  </contentBlock>
  <contentBlock page="0" id="i-bb24dbb24133fde3">
    <textBlock id="i-2bfbacb618be3d0c">Sedan, fru talman, vill jag dela ut litet beröm till</textBlock>
    <textBlock id="i-eb566adc9678b081">Folkpartiet i den här frågan. Det är min bestämda uppfattning -- det står jag för, till varenda stavelse och kommatecken -- att det är det enda parti i riksdagen som helt och fullt står för sin uppfattning.</textBlock>
    <textBlock id="i-2e780815d185b011">Vi andra gör det dessvärre inte. Folkpartiet inhöstar i och för sig inte några väljarsympatier för sina ställningstaganden i de här frågorna, men folkpartisterna är trots allt ärliga -- vi andra är det inte. Går man i dag ut på stan -- t.ex.till Sergels torg eller ut på Drottninggatan -- och frågar människor vad de tycker om svensk asyl- och flyktingpolitik framför de garanterat inte den uppfattning som en majoritet i Sveriges riksdag står för.</textBlock>
  </contentBlock>
  <contentBlock page="0" id="i-d4311be4d410b401">
    <textBlock id="i-ed75cbf0bbd1b324">Idag fick jag en tidning med information från riksdagen där det stod: All makt utgår från folket.</textBlock>
    <textBlock id="i-243292bce74c1a68">Det finns vissa undantag från den regeln -- det bekräftar debatten i dag.</textBlock>
  </contentBlock>
  <contentBlock page="0" id="i-e3b1f9c71ec44893">
    <textBlock id="i-3065f87f955cbab9">Jag har som sagt en motion i det här ärendet, men den har knappast berörts i betänkandet. Men jag bryr mig inte om det -- jag vet att den uppfattning jag har framfört i motionen stöds av en betydligt större del av svenska folket än vad som framgår av ställningstagandet i kammaren i dag. Att inte ens</textBlock>
    <textBlock id="i-9d1c460969f9e91c">Ny demokrati har kunnat köpa innehållet i den förvånar mig litet grand. Jag skulle gärna vilja ha en förklaring till det.</textBlock>
  </contentBlock>
  <contentBlock page="0" id="i-518057be471f3959">
    <textBlock id="i-4c235edb9eb05cec">I december 1989 fattades det s.k. 13 decemberbeslutet. Det innebar att man temporärt skulle bevilja asyl bara för flyktingar enligt</textBlock>
    <textBlock id="i-2c41a5cfc7442f55">Genèvekonventionens definition av flyktingskap.</textBlock>
    <textBlock id="i-b8aba642a30ef2c8">Jag skall inte genera vare sig mig själv eller kammaren genom att tala om vad vissa ledande partiföreträdare tyckte om det beslutet. Men för ett halvt år sedan ändrade man det beslutet och gick tillbaka till den tidigare asylpolitiken, som är unik i hela Europa.</textBlock>
  </contentBlock>
  <contentBlock page="0" id="i-1e4046060e69c681">
    <textBlock id="i-d58d7ad2fb81b816">Det är i dag helt klart att en majoritet av dem som under de senaste åren beviljats asyl icke har varit politiska flyktingar. Under åren 1988 t.o.m. 1991</textBlock>
    <textBlock id="i-841389433202c1b3">beviljade vi 150 000 utlänningar rätt att bo i</textBlock>
    <textBlock id="i-9fe6eb121afdabfa">Sverige.</textBlock>
  </contentBlock>
  <contentBlock page="0" id="i-82757d1a46d4aeb4">
    <textBlock id="i-aea09fce6b9b8ffb">För 65 000 av dem var besluten baserade på en svensk lagstiftning som är liberalare än lagstiftningen i andra länder i Europa. 75 000 var släktingar till dessa personer. Enbart 10 000, alltså</textBlock>
    <textBlock id="i-b797b40b28ebe0f2">7 %, var flyktingar enligt Genèvekonventionens definition. Och detta, fru talman, är inget påstående från Sten Andersson i Malmö; jag bara refererar en artikel i Svenska Dagbladet i november i fjol, skriven av Christina Rogestam, generaldirektör och chef för invandrarverket.</textBlock>
  </contentBlock>
  <contentBlock page="0" id="i-93dc9ad2154ad8ba">
    <textBlock id="i-7999262f1b48185e">Det har i denna debatt i dag talats om visumtvång.</textBlock>
    <textBlock id="i-e3d69f44cec904e2">Man har krävt visumtvång därför att andra länder i</textBlock>
    <textBlock id="i-3b0eb1b1caa5c7ba">Europa i dag infört visumtvång för jugoslaviska medborgare -- eller för dem som bodde i det tidigare Jugoslavien.</textBlock>
  </contentBlock>
  <contentBlock page="0" id="i-0434ee7bc14e6c84">
    <textBlock id="i-7499d21eaea45e30">Det är lätt att säga att man skall ha visumtvång, men principiellt måste det i alla fall vara fel. Även om man kritiskt kan säga att 90 % av dem som i dag fått asyl i Sverige inte är s.k. riktiga flyktingar, kan man inte begära att den som är flykting och som har verkligt bärande och tunga skäl, skall gå till en svensk ambassad någonstans nere i det gamla</textBlock>
    <textBlock id="i-99b766c1e182e895">Jugoslavien -- eller i Iran, Irak eller vilket land som nu är aktuellt -- och begära visum; det är en orimlig tanke. Det är lätt att få poäng genom att kräva visum, men att i praktiken kräva det från den som verkligen behöver asyl -- det innebär att man hindrar honom eller henne från att lämna sitt land där man är förföljd.</textBlock>
  </contentBlock>
  <contentBlock page="0" id="i-ef351162c5f0b396">
    <textBlock id="i-717c9a4899682f66">Vi säger i dag att den flyktingpolitik som bedrivs i</textBlock>
    <textBlock id="i-b95527bbc3ba04fc">Sverige är minst sagt utmanande. Inom snart sagt varenda sektor får vi i dag acceptera kraftiga nedskärningar. Det finns knappast något område där man inte får acceptera nedskärningar. Men på det här området finns frikort. Vi får brev och telefonsamtal, vi läser i tidningarna, vi ser i olika media och vi ser själva hur t.ex. gamla och sjuka far illa därför att resurserna tyvärr är begränsade. Vi läser och ser också hur skolbarn och lärare protesterar därför att lokaler, böcker och annan utbildningsmateriel är begränsade. Okej, vi får köpa att vi har en besvärlig ekonomisk situation.</textBlock>
    <textBlock id="i-faa2438d13888f6d">Men jag tycker att de här besparingsalternativen borde gälla samtliga områden. Och vi borde återgå till den flyktingpolitik som vi hade åren 1989--1991.</textBlock>
  </contentBlock>
  <contentBlock page="0" id="i-7c2d2c1bb5aef859">
    <textBlock id="i-c6305afe062abe38">Rune Backlund besvarade en fråga om flyktingmottagandet i kommunerna; det var inte ett storstadsproblem. Jag vill påstå att Rune Backlund är mycket oförsiktig med sanningen i det sammanhanget. Runt om i Sverige står kommunalmän och slår sig för bröstet: ''Vi har tagit vår kvot. Vi tog 50 i fjol, vi tar 50 detta år och vi tar 50 nästa år.'' Men hur är verkligheten? Malmö accepterade 600 för något år sedan. Det blev</textBlock>
    <textBlock id="i-c48cb3424e94622d">2 500 -- och de kom från andra kommuner. Att stå här och säga att detta inte är något storstadsproblem, det är alltså att vara mycket oförsiktig med sanningshalten i sitt påstående.</textBlock>
  </contentBlock>
  <contentBlock page="0" id="i-885c42a94c6baa6e">
    <textBlock id="i-f6c03e925e8af31e">En annan fråga, fru talman, gäller 18-</textBlock>
    <textBlock id="i-29c07ff2a0d660a7">månadersgränsen. Man vill tydligen ha det så, att den som har vistats i Sverige i 18 månader automatiskt skall få rätt att stanna här. Jag hoppas att jag har fattat det fel. Det skulle nämligen kunna innebära att den får stanna som hela tiden använder sin möjlighet att överklaga -- och det kan i många fall ta längre tid än 18 månader. Det är efter 18</textBlock>
    <textBlock id="i-f825bcc321dcf592">månader, när man avgör ärendet, som det visar sig att skälen för asyl inte finns. Då är det fel att ha en gräns, för det innebär att var och en så långt som möjligt försöker hitta orsaker att överklaga. Det är de enskilda skälen för asyl man skall bedöma, det är inte hur länge personen har varit i Sverige.</textBlock>
  </contentBlock>
  <contentBlock page="0" id="i-197264f7876795e6">
    <textBlock id="i-7f980bc1955764b6">Det har i dag talats om Jugoslavien, och det är klart att Jugoslavien befinner sig i en ytterst besvärlig situation. Många människor lider där nere. Barn far illa, sjukvård saknas; praktiskt taget all civiliserad verksamhet saknas i dag i Jugoslavien.</textBlock>
    <textBlock id="i-1be8751852045fe6">Men vi skall inte heller glömma att det i dag finns resebyråer nere i Jugoslavien där man säger till människorna: ''Åk till Sverige, där får ni stanna!''</textBlock>
  </contentBlock>
  <contentBlock page="0" id="i-564049154e545fc1">
    <textBlock id="i-487319583c581013">Jag medger att detta är ett problem som är svårt att lösa. Det finns naturligtvis personer där nere som är verkliga politiska flyktingar. Men det finns också andra, som är ekonomiska flyktingar, och det är inte dem som vi i Sverige skall ta emot på den s.k.</textBlock>
    <textBlock id="i-b5b4af8c1cc30926">flyktingkvoten. Fattiga människor, människor som har problem, finns överallt i hela världen i oerhört stort antal.</textBlock>
  </contentBlock>
  <contentBlock page="0" id="i-ecad74494e0fed15">
    <textBlock id="i-1813848513d6e165">Jag uppfattar att den nuvarande svenska flyktingpolitiken är orättvis, inhuman och okristlig, för den ger möjlighet för personer som har kontakter eller pengar att komma hit. Nu kan i och för sig en politisk flykting vara rik och ha pengar.</textBlock>
    <textBlock id="i-2ab0b47b447f9f74">Men det är inte detta det handlar om, utan det handlar om att de som har pengar i dag har större möjlighet att komma hit till Sverige, söka asyl och få lov att stanna här. För en del år sedan gick 75 %</textBlock>
    <textBlock id="i-b2c2525b7aa0d6ea">av den svenska flyktinghjälpen till verksamhet utomlands och alltså 25 % till verksamheten i</textBlock>
    <textBlock id="i-7691fa3a9b2f7a01">Sverige. I dag är det helt tvärtom.</textBlock>
  </contentBlock>
  <contentBlock page="0" id="i-486c53c70d3ec46e">
    <textBlock id="i-ee0cfc4d7f0135ff">Jag vill avsluta mitt inlägg med att säga att de synpunkter som jag i dag har framfört här från talarstolen avseende Sveriges asylpolitik förvisso är mina, och dem står jag för. Men jag påstår att de delas av FN:s flyktingkommissarie och att de delas av de länder där man i dag har stora flyktingläger och stora problem. Men dess värre delas de inte av en majoritet i den svenska riksdagen.</textBlock>
  </contentBlock>
  <contentBlock page="0" id="i-2d9e63e6b259ee9e">
    <textBlock id="i-319092b58b010419">(forts. 6 §)</textBlock>
  </contentBlock>
  <contentBlock page="0" id="i-a0d2bc101deaa6b9">
    <textBlock id="i-084ed6f50e1187c0">Ajournering</textBlock>
  </contentBlock>
  <contentBlock page="0" id="i-334af12379c700dd">
    <textBlock id="i-e39ee0015a98ab85">Kammaren beslöt kl. 14.29 på förslag av talmannen att ajournera förhandlingarna till kl. 14.30, då regeringsinformationen skulle börja.</textBlock>
  </contentBlock>
  <contentBlock page="0" id="i-3c45bd4c9073edd0">
    <textBlock id="i-a6e69f5eb134862b">Återupptagna förhandlingar</textBlock>
  </contentBlock>
  <contentBlock page="0" id="i-7c004bd39387518a">
    <textBlock id="i-a3fac1f311edfb3c">Förhandlingarna återupptogs kl. 14.30.</textBlock>
  </contentBlock>
  <contentBlock page="0" id="i-bbd18e34772de37d">
    <textBlock id="i-933a9a47b3a41903">5 §  Information från regeringen inför UNCED</textBlock>
    <textBlock id="i-280de1d14340f4db">(Riokonferensen) m.m.</textBlock>
  </contentBlock>
  <contentBlock page="0" id="i-1486c6f72caa1168">
    <textBlock id="i-40d38941005a1746">Anf. 33  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-f2fe07ddcb107113">
    <textBlock id="i-adac67c48fbcda1c">Fru talman! Den 3--14 juni i år hålls i Rio de Janeiro en av de viktigaste FN-konferenserna hittills. Statsoch regeringschefer från mer än 100 länder samlas för att fatta viktiga beslut för att komma till rätta med de globala miljö- och utvecklingsproblemen.</textBlock>
    <textBlock id="i-a36b3618b9ce5161">Detta blir också den första stora FN-konferensen efter omvälvningarna i Öst- och Centraleuropa som gav Europa och världen en ny politisk karta -- och också nya möjligheter till samarbete.</textBlock>
  </contentBlock>
  <contentBlock page="0" id="i-58536096bb694a1d">
    <textBlock id="i-dd0748e6845f5000">I Worldwatch Institutes rapport Tillståndet i</textBlock>
    <textBlock id="i-f5452b4db17f7801">Världen 1992 tecknas följande bild av världens ekologiska karta:</textBlock>
  </contentBlock>
  <contentBlock page="0" id="i-46943e28527d516e">
    <textBlock id="i-4d3b592b57d9eae0">-Det skyddande ozonskiktet över norra halvklotets tätbefolkade breddgrader tunnas ut dubbelt så fort som man trodde för bara några år sedan.</textBlock>
  </contentBlock>
  <contentBlock page="0" id="i-68880cb3603e9e3b">
    <textBlock id="i-427716f585123118">-Halter av växthusgasen koldioxid i atmosfären fortsätter att öka och därmed risken för allvarliga klimatförändringar.</textBlock>
  </contentBlock>
  <contentBlock page="0" id="i-81cd6bf7ca48405c">
    <textBlock id="i-be060b20bb97a3dc">-Skogarna minskar med 17 miljoner hektar per år, en yta som motsvarar halva Finland.</textBlock>
  </contentBlock>
  <contentBlock page="0" id="i-4465c049a1be8b6d">
    <textBlock id="i-6aa76f85209ed518">-Jordens befolkning ökar med 92 miljoner människor per år; ungefär ett nytt Mexico om året.</textBlock>
  </contentBlock>
  <contentBlock page="0" id="i-b62c50af3a643b07">
    <textBlock id="i-d5011cd8f3077d60">-Över en miljard människor lever i absolut fattigdom och 20 % av världens befolkning står för över 80 % av inkomsterna, enligt UNDP.</textBlock>
  </contentBlock>
  <contentBlock page="0" id="i-e6fecd44d07396ea">
    <textBlock id="i-3b502d22aee7ee95">Det finns alltså goda skäl för alla världens länder att träffas i Rio för att vända denna skrämmande utveckling.</textBlock>
  </contentBlock>
  <contentBlock page="0" id="i-76e09bb2352aa61f">
    <textBlock id="i-02e0199e5b687040">Konferensen i Rio skall mynna ut i beslut om en deklaration som lägger fast grundläggande principer för det långsiktiga miljö- och utvecklingsarbetet. Riokonferensen skall också besluta om ett omfattande handlingsprogram för fortsatta nödvändiga åtgärder för en hållbar utveckling. Detta program, kallat Agenda 21, eftersom det sträcker sig in i nästa århundrade, tar också upp överföring av ekonomiska resurser och hjälp med att inför miljöriktig teknik särskilt i utvecklingsländerna. Därtill kommer beslut om principer för ett bärkraftigt skogsbruk.</textBlock>
  </contentBlock>
  <contentBlock page="0" id="i-a0984616d99bc9bf">
    <textBlock id="i-507cba4fdc84ab33">Till konferensen skall det också finnas två globala konventioner klara att undertecknas. Den ena om hur vi skall motverka risken för klimatförändringar.</textBlock>
    <textBlock id="i-f9de2afcbf230ff2">Den andra skall handla om hur den biologiska mångfalden skall värnas, dvs. hotet mot utrotning av djur- och växtarter.</textBlock>
  </contentBlock>
  <contentBlock page="0" id="i-f58b29959b3fa5a7">
    <textBlock id="i-940f57bd3dab7412">Förberedelsearbetet inför Rio har nu i stort sett slutförts genom den förberedande kommittén som hade sitt sista sammanträde i New York under mars--april. Mötets huvuduppgift var att förbereda och så långt möjligt färdigbehandla de beslutstexter som konferensen skall anta. De konventioner som jag nämnde tidigare förhandlas dock separat.</textBlock>
  </contentBlock>
  <contentBlock page="0" id="i-6091da75667d603c">
    <textBlock id="i-9269954c38c2ba8f">Den förberedande kommitténs arbete måste betecknas som framgångsrikt trots att de finansiella frågorna inte kunnat lösas. Men deltagarna lyckades uppnå enighet om en principdeklaration om miljö- och utveckling kallad Riodeklarationen, som skall antas av stats- och regeringscheferna i</textBlock>
    <textBlock id="i-72cd55dd869a5066">Rio. I deklarationstexten, som naturligtvis är en kompromiss mellan många uppfattningar, återspeglas glädjande nog samtliga förslag som förts fram av de nordiska länderna. Alla länders ansvar för miljö- och utvecklingsproblemen betonas, men även industriländernas särskilda ansvar. De för västvärlden angelägna och den i västvärlden accepterade försiktighetsprincipen och principen om förorenarens kostnadsansvar finns också med i texten.</textBlock>
  </contentBlock>
  <contentBlock page="0" id="i-5467a6ad52b6994c">
    <textBlock id="i-bed13d6301297004">Det andra området där man nått ett gott resultat är handlingsprogrammet -- Agenda 21. Ett förslag till ett konkret handlingsprogram för regeringar och internationella organ finns nu för en mängd olika områden. Det kan väntas påverka utvecklingen i positiv riktning med stöd av trycket från politiska instanser och från massmedia och frivilliga organisationer. Många texter är utmärkta -- det gäller inte minst kemikaliefrågorna med bl.a.</textBlock>
    <textBlock id="i-5e3146ebb0490c70">program för internationell riskvärdering och gemensamt märkningssystem. Ett annat viktigt område är behovet av utbildning och information för att förverkliga arbetet med miljö och utveckling.</textBlock>
  </contentBlock>
  <contentBlock page="0" id="i-c845c52c87dae3f4">
    <textBlock id="i-1e2cabade237a833">Men det finns ingen anledning att sticka under stol med att svårigheterna har varit -- och fortfarande är -- stora när det gäller att hitta lösningar på några områden. Dit hör finansieringsfrågorna.</textBlock>
    <textBlock id="i-7de60e5415e71547">Motsättningar finns om hur mycket pengar industriländerna skall skjuta till och om formerna och kanalerna för dessa överföringar. Från svensk sida har vi tillsammans med de andra nordiska länderna föreslagit ett samlat finansiellt paket. Vi anser att fler länder bör öka sitt offentliga bistånd åtminstone till det av FN uppsatta målet på 0,7 %</textBlock>
    <textBlock id="i-5cf5595619e1af4f">av BNP i enlighet med en fastställd tidtabell. Vi fortsätter att driva på för att en överenskommelse i</textBlock>
    <textBlock id="i-db1812d0c077ed09">Rio skall innehålla en sådan tidtabell.</textBlock>
  </contentBlock>
  <contentBlock page="0" id="i-abfe051507adeccf">
    <textBlock id="i-3bc499a0cd7b1b95">För att levnadsförhållandena för de fattiga i uländerna skall kunna förbättras fordras såväl politiska som ekonomiska förändringar. Ökade resurser till u-länderna behövs som ett komplement till u-ländernas egna ansträngningar att bekämpa den fattigdom som är den viktigaste orsaken till att människor tvingas överutnyttja jord och växtlighet.</textBlock>
    <textBlock id="i-7c997e80e6b15375">För att förverkliga handlingsprogrammet behövs --</textBlock>
    <textBlock id="i-d6e447584ca446b3">enligt konferenssekretariatets överslagsmässiga beräkningar -- 125 miljarder dollar per år under</textBlock>
    <textBlock id="i-f5e08c7a430b0668">1990-talet enbart i resursöverföringar till uländerna. Det är mer än dubbelt så mycket som dagens offentliga bistånd. Den siffran är inte realistisk, men vi hoppas att denna resursöverföring skall inledas genom att</textBlock>
    <textBlock id="i-d7c5fc14dbd1912b">Riokonferensen ger klara indikationer på vilka resurser som kan bli tillgängliga. Konferensen måste kunna peka på konkreta finansieringsmöjligheter och mekanismer. Enligt svensk mening bör den globala miljöfonden, GEF, bli den främsta kanalen för sådana resursöverföringar. U-länderna har självklart också ett ansvar för sin egen utveckling, vilket inte får glömmas bort. Övergång till demokrati och marknadsekonomi möjliggör en effektiv resurshushållning som gynnar en långsiktigt hållbar utveckling. Handel och investeringar spelar en särskilt viktig roll.</textBlock>
  </contentBlock>
  <contentBlock page="0" id="i-1740b394ebf2f32f">
    <textBlock id="i-ea43bd7342059e81">Ett annat område i förberedelsearbetet där mer behöver göras gäller sambandet mellan militära aktiviteter och miljön. Det kalla krigets slut borde ha skapat ett läge för att minska användningen av resurser till militära ändamål. Även de omedelbara konsekvenserna av nedrustningen måste hanteras, t.ex. giftigt avfall. Detta motiverar särskilda åtgärdsprogram. Ett minimum borde vara att den militära sektorn i fredstid följer lika strikta miljöregler som gäller för andra verksamheter.</textBlock>
  </contentBlock>
  <contentBlock page="0" id="i-ea435c6dfce25f75">
    <textBlock id="i-16567da96c6d3cc7">Sverige har drivit frågorna om militära aktiviteter och miljön, men har hittills haft svårt att få gehör för dessa synpunkter. Vi arbetar fortfarande för att militärens miljöpåverkan skall behandlas i Agenda</textBlock>
    <textBlock id="i-518bf5ba82d6511c">21, i första hand när det gäller miljöfarligt avfall.</textBlock>
  </contentBlock>
  <contentBlock page="0" id="i-948e39c1458633e4">
    <textBlock id="i-7a306fcb6d93565f">Jag har tidigare nämnt konventionerna om klimat resp. biologisk mångfald. Arbetet på en text till en klimatkonvention avslutades i lördags natt.</textBlock>
    <textBlock id="i-7f965db30c45c5b1">Resultatet är en kompromiss som inte helt motsvarar mina förhoppningar i utgångsläget, men som ändå är ett genombrott. Jag tycker att det är positivt att industriländerna -- inkl. USA -- är beredda att förbinda sig att ta fram rationella program för att minska utsläppen av växthusgaser.</textBlock>
    <textBlock id="i-8636cc9cc19a400e">Klimatfrågan är ett komplext problem med mycket stora internationella, politiska och ekonomiska konsekvenser. Möjligheter och kostnader för iländer att vidta åtgärder varierar kraftigt. Målet är att utsläppen vid slutet av detta årtionde skall ha minskat till tidigare nivåer, dvs. de som finns nu.</textBlock>
    <textBlock id="i-497709d458c75045">Många förbehåll ingår dock i texten -- men avtalet innebär att 142 stater, inkl. USA, har erkänt att växthusgaserna, särskilt koldioxid, är ett globalt miljöproblem som måste åtgärdas. Det är också positivt att konventionstexten innehåller anvisningar om att arbetet skall gå vidare utan dröjsmål. Vi har nu ett stort ansvar för att med konventionen som plattform driva på det internationella klimatarbetet.</textBlock>
  </contentBlock>
  <contentBlock page="0" id="i-73b514dd5dc8bd9a">
    <textBlock id="i-d71e53b1a77ee32f">Från svensk sida har vi även understrukit energioch transportpolitikens betydelse för att förverkliga målen i en kommande klimatkonvention. För att återställa balansen av växthusgaser i atmosfären krävs en övergång till förnybara energikällor. Samtidigt behöver energihushållningen utvecklas. Sverige har bidragit med att ta fram kunskapsunderlag för en sådan utveckling, och vi arbetar fortfarande med att få med tydligare skrivningar i Agenda 21 om hur förnybara energikällor och energieffektivitet skall främjas.</textBlock>
  </contentBlock>
  <contentBlock page="0" id="i-bfe61f1dfbb13d84">
    <textBlock id="i-f9afcdc282896e66">Förhandlingar om konventionen om biologisk mångfald pågår för närvarande vid ett möte i</textBlock>
    <textBlock id="i-9689ccded8e36fa0">Nairobi. Enligt de senaste rapporterna finns även här möjlighet att få fram en text som kan öppnas för undertecknande i Rio. Texten väntas innehålla krav på att alla länder skall utarbeta offentliga nationella aktionsplaner för hur den biologiska mångfalden skall kunna bevaras. Från Sveriges och andra länders sida försöker vi verka för att konventionen skall börja tillämpas redan innan den genom tillräckligt många staters ratificeringar formellt har trätt i kraft, vilket förväntas ske först om ett par år.</textBlock>
  </contentBlock>
  <contentBlock page="0" id="i-674404cf16630353">
    <textBlock id="i-d51f55d652402e62">När konferensen i Rio börjar den 3 juni finns underlag för beslut i ett antal viktiga frågor. Det är den svenska regeringens starka förhoppning att det återstående förberedelsearbetet skall leda till att vi i Rio kan underteckna effektiva, handlingsinriktade konventioner om klimat och om biologisk mångfald, att vi får ett bra principuttalande om skog, att förslaget till en allmän principdeklaration -- Riodeklarationen --</textBlock>
    <textBlock id="i-1d27d33131942985">antas och att alla regeringar ger kraftigt stöd till</textBlock>
    <textBlock id="i-873385861d3068d2">Agenda 21, som ett konkret och handlingsinriktat aktionsprogram för de närmaste åren. Beslut om ekonomiska resursöverföringar bedömer jag vara avgörande för att vi skall få med u-länderna i övriga överenskommelser under Riokonferensen.</textBlock>
  </contentBlock>
  <contentBlock page="0" id="i-bd58c654b0e86bf2">
    <textBlock id="i-b5ccfb41bfd03945">Mötet i Rio måste ses som ett led i en process. De globala miljö- och utvecklingsfrågorna har fått en central plats på den internationella dagordningen.</textBlock>
  </contentBlock>
  <contentBlock page="0" id="i-94e354185988483a">
    <textBlock id="i-8d07513dd3fd9459">Alla länder och alla FN-organ kommer att få ett tydligt uppdrag när det gäller att fortsätta arbetet med att förverkliga handlingsprogrammet från Rio.</textBlock>
  </contentBlock>
  <contentBlock page="0" id="i-7ed32bb4c3a0a02b">
    <textBlock id="i-19a43b34916386cb">För Sveriges del kan jag lova att regeringen omedelbart efter konferensen skall inleda en analys av vad besluten i Rio kommer att innebära för det svenska samhället. Direkt efter sommaren kommer också miljövårdsberedningen att under min ledning ha en uppföljningskonferens. Jag vet att både industri- och forskarvärlden förbereder liknande uppföljningsmöten. Riksdagen kommer att få ta del av regeringens analys av konferensen.</textBlock>
    <textBlock id="i-722b0c33f3acff38">Konventionerna om klimatfrågan och om biologisk mångfald, som ännu inte är färdigbehandlad, kommer att redovisas för riksdagen i särskild ordning.</textBlock>
  </contentBlock>
  <contentBlock page="0" id="i-e3fe7a1b14f655d3">
    <textBlock id="i-252ca8155570b21b">Anf. 34  KARL-ERIK SVARTBERG (s):</textBlock>
  </contentBlock>
  <contentBlock page="0" id="i-13c592b2912f7b07">
    <textBlock id="i-8e8bcfaa0f402797">Fru talman! Jag tackar miljöministern för informationen.</textBlock>
  </contentBlock>
  <contentBlock page="0" id="i-b2d8e608bf8c660c">
    <textBlock id="i-a131e27771140a2c">Jag har under de senaste veckorna lagt märke till att man i massmedierna -- radio, TV och tidningar --</textBlock>
    <textBlock id="i-dedb510f184b7589">mer och mer talar om miljökonferensen i Rio. Jag lade också märke till att den beteckningen förekom i måndags i det interpellationssvar miljöministern gav i kammaren. Men konferensen behandlar miljö och utveckling. Utveckling är den centrala frågan för tredje världens länder. Därför noterar jag med tillfredsställelse att miljöministern så starkt betonar just utvecklingsfrågorna.</textBlock>
  </contentBlock>
  <contentBlock page="0" id="i-80f26c71502c4c5d">
    <textBlock id="i-be6a916b1d32ddf5">Jag vill ställa ytterligare ett par frågor. Hur kommer regeringen konkret att driva utvecklingsfrågorna, vilka ju utgör de direkta överlevnadsfrågorna för tredje världens länder? Hur kommer regeringen att i Rio, driva frågan om överföring av ekonomiska resurser till utvecklingsländerna?</textBlock>
  </contentBlock>
  <contentBlock page="0" id="i-c4a5302a15494a22">
    <textBlock id="i-2d234059ba75d9d8">Anf. 35  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-75d0dd116173fc8c">
    <textBlock id="i-3e09c6aa4ebb3ce6">Fru talman! Den information jag ger i dag ger jag å hela regeringens vägnar, vilket betyder att informationen också täcker in synpunkter från t.ex.</textBlock>
    <textBlock id="i-0a573586ce7879c7">utrikesdepartementet och den avdelning som handhar utvecklingsfrågor. Det är anledningen till att det kan ha funnits nyansskillnader i dagens redogörelse i förhållande till måndagens.</textBlock>
  </contentBlock>
  <contentBlock page="0" id="i-262113764bd552ef">
    <textBlock id="i-a7cc0e407cc93954">Jag delar Karl-Erik Svartbergs uppfattning att det är viktigt att inse och tydligare tala om de samband som finns mellan problemen med utvecklingen och problemen med miljön. Det är klart att människor som inte har mat för dagen inte har så stora möjligheter att skydda sin miljö. Det är det som tär på miljön. Som jag tidigare har sagt överutnyttjas också miljön.</textBlock>
  </contentBlock>
  <contentBlock page="0" id="i-76297814388fe4fb">
    <textBlock id="i-09ead03e45ba972b">Utan att förledas till enbart dystra beskrivningar, är det viktigt att ibland ge en bild av hur situationen ser ut, dvs. vilken takt och riktning utvecklingen har, för att på det sättet kunna tydliggöra vilka åtgärder som krävs. Det är här resursfrågorna kommer in i bilden.</textBlock>
  </contentBlock>
  <contentBlock page="0" id="i-ba4afa10f5efefc8">
    <textBlock id="i-b784540f5e6cf262">Tyvärr har de förhandlingar som hittills har förts inte lett fram till ett färdigförhandlat dokument. På den punkten finns det alltså inte någon färdig text att utgå från i Rio. Däremot finns det naturligtvis en förhandlingsmateria som har behandlats i kommittéerna på sedvanligt sätt. Men det finns inga som helst färdiga överenskommelser. Det utgör en komplikation.</textBlock>
  </contentBlock>
  <contentBlock page="0" id="i-086885d2adbaec61">
    <textBlock id="i-35d9ed7251ae9c45">Den komplikationen har naturligtvis att göra med den totala bilden med bl.a. nord--syd-relationerna och hur de konventioner om den biologiska mångfalden, där förhandlingar pågår, och konventionen om klimatet, som har förhandlats färdigt, skall få någon effekt.</textBlock>
  </contentBlock>
  <contentBlock page="0" id="i-9066e8fc20e49d38">
    <textBlock id="i-5250b7451e7ae3a6">Detta var ett av skälen till att regeringen inbjöd riksdagen att ta ställning till frågan om resurser redan nu under våren -- även om konferensen ännu inte har ägt rum --, dvs. de resurser som ligger utanför biståndsramen och som skall kunna användas för att ge u-länderna möjlighet att fullfölja konventionernas syften. Detta var tanken med de extraresurser som regeringen anvisade. De extra resurserna är visserligen bara av symbolisk karaktär. Men de utgör en nog så viktig symbolmarkering för att visa att Sverige är berett att bistå u-länderna så att de skall kunna genomföra det som vi tillsammans skall komma överens om i</textBlock>
    <textBlock id="i-03b71e3304de3990">Rio. Detta är kopplingen mellan miljö och utveckling.</textBlock>
  </contentBlock>
  <contentBlock page="0" id="i-e87e331696f07f09">
    <textBlock id="i-f35511f46cc95fc4">Mycket av det förhandlingsarbete som Sverige har bedrivit har gjorts i nära samspel med andra länder -- i första hand med den nordiska länderkretsen, vilket också är naturligt, men även med en del av EG-länderna. Jag vill gärna återkomma till detta i ett senare inlägg.</textBlock>
  </contentBlock>
  <contentBlock page="0" id="i-7eddeb0321e84464">
    <textBlock id="i-1fa1172b81fec612">Anf. 36  KARL-ERIK SVARTBERG (s):</textBlock>
  </contentBlock>
  <contentBlock page="0" id="i-48998567b6da4032">
    <textBlock id="i-cd48c3f0e1c96eb7">Fru talman! Jag ber att få tacka miljöministern för den kompletterande informationen, som jag bedömer som mycket värdefull. Vi har ganska samstämmiga meningar i den här frågan. Det är därför viktigt att vi gemensamt kan driva dessa utvecklingsfrågor och få fram resurser för utvecklingssamarbete.</textBlock>
  </contentBlock>
  <contentBlock page="0" id="i-8fc4d5218a644514">
    <textBlock id="i-b301efda4c50529b">Jag vill komplettera informationen om uppföljningsarbetet med att nämna att de svenska folkrörelserna också har beslutat att i samarbete med Svenska FN-förbundet fortsätta det arbete som har bedrivits inför UNCED, och som självklart är lika viktigt att forsätta efter UNCED, dvs. miljöoch utvecklingskonferensen i Rio.</textBlock>
  </contentBlock>
  <contentBlock page="0" id="i-d0f5c8c90c241e2f">
    <textBlock id="i-63c1faeccb6bfc90">Anf. 37  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-8309fb7ecf96cf4e">
    <textBlock id="i-51c5ff4ac5e39a0b">Fru talman! Först har vi frågan om finansiering.</textBlock>
    <textBlock id="i-cc6ce30431a48ac7">Samtalen har här till stor del gällt mekanismerna, dvs. vilka former som skall användas för att överföra resurser.</textBlock>
  </contentBlock>
  <contentBlock page="0" id="i-acb2db3f9197a0d0">
    <textBlock id="i-462e204236ade594">Jag nämnde i mitt inledningsanförande GEF-</textBlock>
    <textBlock id="i-8a0d9d8e2b98a70d">resurser, som ligger inom ramen för Världsbanken, vilket också de flesta känner till. U-länderna vet på goda grunder sedan tidigare att besluten fattas i relation till hur stora kapitalinsatser de olika länderna har gjort. Det betyder att de rika länderna har ett dominerande inflytande. Däri ligger en grundläggande konflikt, och den konfliken har inte lösts.</textBlock>
  </contentBlock>
  <contentBlock page="0" id="i-8f8452786a55d691">
    <textBlock id="i-8ef41d3bd351c5a4">Det finns därför i dag tongivande u-länder som inte gillar att man använder GEF-modellen inom ramen för världsbanken. Man vill så att säga inte gå vidare på världsbanksvägen. Men vi hoppas att vi skall kunna lösa upp denna knut genom en mer demokratisk ordning inom ramen för de institutioner som finns. Man sneglar då självfallet även på andra organ, t.ex. IDA, som ju står för mjuka lån och liknande.</textBlock>
  </contentBlock>
  <contentBlock page="0" id="i-7ec901a463cdbcb3">
    <textBlock id="i-8d525a841521c58a">På dessa punkter har de nordiska länderna lagt fram ett helt paket. Jag tror fortfarande, att när man visar på alla de möjliga former som finns, borde man kunna ena sig om och få en bred uppslutning kring att vi inte skall tillskapa för många nya institutioner. Det är alltid ytterligare en komplikation i en värld som är nog så komplicerad redan från början. Det finns annars ett förslag om en s.k. Global Fund, dvs. en ny världsfond för just miljö- och utvecklingsändamål.</textBlock>
  </contentBlock>
  <contentBlock page="0" id="i-3d0058712e64c283">
    <textBlock id="i-a6268c0e77b6b3f6">Det är viktigt att driva detta arbete vidare. Jag har från de förhandlare som i första hand skött kontakterna, och i de kontakter som jag själv har haft bl.a. inom OECD och i samband med mötet i</textBlock>
    <textBlock id="i-f2ece7c6adfdda62">Nairobi inom UNEP, fått intrycket att det finns möjligheter. Men det finns också en risk för att de flesta i förhållande till de behov som finns uppfattar även stora summor som ett misslyckande när det gäller resursöverföringen.</textBlock>
  </contentBlock>
  <contentBlock page="0" id="i-6cef8bbd95266967">
    <textBlock id="i-992745f0835edc05">Maurice Strong, som är generalsekreterare för hela konferensen, säger helt riktigt att de rika länderna aldrig har känt sig så fattiga som i dag. Det har präglat en del av diskussionen, inkl. den mycket viktiga konferens med s.k. eminent persons som ägde rum i Japan under april där bl.a. Ola Ullsten deltog från svensk sida.</textBlock>
  </contentBlock>
  <contentBlock page="0" id="i-9737c8b433ecd500">
    <textBlock id="i-59d1c6afe813bf2e">Man trodde att man skulle få ett genombrott på det finansiella området, men den förhoppningen infriades icke. Det återstår att ta den fighten i Rio direkt vid själva konferensen. Jag tror för min del att den är avgörande för att vi inte skall få en ny nord -- syd-konflikt i någon form.</textBlock>
  </contentBlock>
  <contentBlock page="0" id="i-3c9f2d4e38b702d4">
    <textBlock id="i-3d20e159ab5a4b04">Anf. 38  IVAR VIRGIN (m):</textBlock>
  </contentBlock>
  <contentBlock page="0" id="i-b3f918c37fee2b7a">
    <textBlock id="i-48e062988b966959">Fru talman! Jag vill först tacka miljöministern för denna viktiga information.</textBlock>
  </contentBlock>
  <contentBlock page="0" id="i-3398bee8548a0e12">
    <textBlock id="i-79e1c851770a8805">Riokonferensen är utomordentligt viktig för vår gemensamma framtid. Det är i detta sammanhang glädjande att en klimatkonvention troligen kommer att undertecknas. Det är förvisso ett steg framåt. Det är ändå dystert att konstatera att man inte kunnat fastlägga konkreta miljömål i den. Det är ändå fem år sedan Brundtlandkommissionen i sin rapport om miljö och utveckling satte växthuseffekten på topplats bland miljöfrågor.</textBlock>
  </contentBlock>
  <contentBlock page="0" id="i-c9b4abbbd2416440">
    <textBlock id="i-4039574948fa5e27">Det är fyra år sedan den svenska riksdagen följde rekommendationerna från</textBlock>
    <textBlock id="i-61ca07bde78b4195">Brundtlandkommissionen och fattade beslut om oförändrade koldioxidutsläpp. Den svenska riksdagen var det första parlament som tog detta viktiga steg i denna avgörande globala miljöfråga.</textBlock>
    <textBlock id="i-86ad31794168b901">Ungefär samtidigt rekommenderade ett toppmöte i</textBlock>
    <textBlock id="i-3e9849254ac81e78">Toronto i-länderna att minska sina koldioxidutsläpp med 20 % fram till år 2005.</textBlock>
    <textBlock id="i-4ef15b83ab14f0f2">Enskilda länder har därefter följt denna rekommendation. Sverige hör tyvärr inte till de länderna.</textBlock>
  </contentBlock>
  <contentBlock page="0" id="i-b3fceaf72adeceaf">
    <textBlock id="i-df9120fc82189d34">Enligt min mening bör Sverige i Rio kraftfullt verka för att klimatkonventionen får en mer långtgående inriktning med klara miljömål. Om detta inte är möjligt bör vi efter Riokonferensen se till att frågan framöver prioriteras och verka för att enskilda länder ställer upp miljömål som minst sträcker sig till Torontokonferensens rekommendationer.</textBlock>
    <textBlock id="i-b47045ea78a7a38f">Sverige bör föregå med gott exempel.</textBlock>
  </contentBlock>
  <contentBlock page="0" id="i-5944fd1fe82389d4">
    <textBlock id="i-da1604a6e7ca2579">Jag vill fråga miljöministern hur han ser på en sådan strategi i klimatfrågan.</textBlock>
  </contentBlock>
  <contentBlock page="0" id="i-4edfd5b9b007b62a">
    <textBlock id="i-32a0f5b3b2733b1d">Anf. 39  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-6365e60cea9fa617">
    <textBlock id="i-65dd123c5b518178">Fru talman! Jag delar den uppfattning som Ivar</textBlock>
    <textBlock id="i-4e409120a5fd8a7a">Virgin uttryckte i den inledande anmärkningen om klimatkonventionen, och jag har gett uttryck för min kritik. Man skall dock här skilja på två olika saker.</textBlock>
  </contentBlock>
  <contentBlock page="0" id="i-afecee019aded410">
    <textBlock id="i-4b9268b16f5925ad">Förhandlarna i New York har lyckats mycket bra, eftersom förväntningarna var utomordentligt låga.</textBlock>
    <textBlock id="i-5f020cf53d7db85e">De var nästan så små att man inte ville tala om dem offentligt. Så länge USA inte lagt fram något enda förslag i denna fråga blev det heller ingen konkret diskussion. När detta så småningom skedde, kom diskussionen i gång. Men fortfarande är utgångspunkten några inte riktigt förpliktande målsättningar eller tidtabeller.</textBlock>
  </contentBlock>
  <contentBlock page="0" id="i-7509bf99df824538">
    <textBlock id="i-c8c6ad0cca01cfa3">Det är precis detta som vi från svensk sida har krävt. Jag har därför för svensk opinion klargjort att jag är besviken. Men jag anser naturligtvis också, vilket jag tidigare sagt i dag, att det är en framgång att USA och en del andra länder över huvud taget erkänner problemet. Ni kommer ju ihåg vilket förfärligt rabalder det tidigare har varit kring de mycket divergerande vetenskapliga synpunkter som har kommit från detta håll och en del andra länder. Det gällde t.ex. hur man såg på försiktighetsprincipen vid överläggningarna i</textBlock>
    <textBlock id="i-c5b2784b1bef6842">Bergen för några år sedan.</textBlock>
  </contentBlock>
  <contentBlock page="0" id="i-b241a12dd5134a2d">
    <textBlock id="i-5a98ed8f77018433">Hela denna internationella debatt har på något sätt retts ut de senaste åren, och det är naturligtvis bra att få denna bekräftelse i den nu färdigförhandlade klimatkonventionen. Jag tror inte man skall ha några förväntningar om att det går att ändra någonting i just konventionstexten, utan</textBlock>
    <textBlock id="i-5045cc73412991e3">Riokonferensen har sannolikt att anta den eller förkasta den.</textBlock>
  </contentBlock>
  <contentBlock page="0" id="i-39bcc0f193a2422c">
    <textBlock id="i-b6a5c5ef4693a2c3">När det gäller Sveriges agerande efter</textBlock>
    <textBlock id="i-8a675946f77aab40">Riokonferensen är det självklart att vi i och med</textBlock>
    <textBlock id="i-d94cbabd798b71de">Rio har skapat en process att gå vidare med. Det har hela tiden varit den svenska strävan. Jag har kanske inte alltid velat uttrycka det som Maurice</textBlock>
    <textBlock id="i-d111cb2706c349f7">Strong har gjort, men det är viktigt att få mekanismer och krav på handlingsplaner nationellt, så att man ständigt kan följa upp utvecklingen.</textBlock>
  </contentBlock>
  <contentBlock page="0" id="i-eded940d72964d5f">
    <textBlock id="i-a5c311212f089c02">I anslutning till klimatkonventionen finns i dag utarbetad en resolution vid sidan av själva konventionstexten, som säger att man skall låta konventionen bli verksam med omedelbar verkan, dvs. inte vänta på att 50 länder ratificerar den i sina parlament, vilket kan ta sin tid. Detta måste ske omedelbart. Det finns alltså en särskild resolutionstext vid sidan av. Den ger möjlighet för oss att agera vidare i ungefär den riktning som Ivar</textBlock>
    <textBlock id="i-b72c40334cdd100c">Virgin angav.</textBlock>
  </contentBlock>
  <contentBlock page="0" id="i-84d01179e5f08087">
    <textBlock id="i-d4016fd800afdcb6">När man nu på koldioxidområdet använder situationen år 1990 i olika länder som utgångläge, kan det slå olika beroende på hur man har hanterat verkligheten dessförinnan. Sverige tillhör som bekant de länder som har minskat koldioxidutsläppen avsevärt tidigare än andra, medan alltför många har det mesta kvar.</textBlock>
  </contentBlock>
  <contentBlock page="0" id="i-ba2ae9b87c73f0aa">
    <textBlock id="i-1da26d1fe5c26ce9">En annan viktig sak som har med klimatet, ozonskikt och annat att göra är den förhandling som startar i höst i Köpenhamn angående skärpning av Montrealprotokollet och som handlar om andra klimatpåverkande ämnen såsom t.ex. freoner.</textBlock>
  </contentBlock>
  <contentBlock page="0" id="i-58b4e9b16a7b174b">
    <textBlock id="i-9d9713e5c7691cc9">Anf. 40  IVAR VIRGIN (m):</textBlock>
  </contentBlock>
  <contentBlock page="0" id="i-eb10867d2a917bdb">
    <textBlock id="i-c9655803771b66fa">Fru talman! Jag håller med om att genombrottet i klimatförhandlingarna är att hälsa med tillfredsställelse. Jag tror att det faktum att president Bush har meddelat att han kommer till konferensen, och över huvud taget den förändrade amerikanska attityden, också innebär möjligheter att in i det sista påverka förhandlingarna, och jag hoppas att man utnyttjar de möjligheterna.</textBlock>
  </contentBlock>
  <contentBlock page="0" id="i-fe01f95ac93d60ce">
    <textBlock id="i-e9ef4561f97605c6">Jag håller även med miljöministern om att olika länder har lyckats olika bra. Jag vill bara påminna om, att sedan riksdagen 1988 fattade beslut om oförändrade koldioxidutsläpp -- och då man rimligen bör använda år 1987 som basår -- har vi minskat våra koldioxidutsläpp med 10 %. Det är ett utomordentligt gott resultat -- ett resultat som gör att det borde vara ganska ofarligt att sätta upp det mål som Torontokonferensen rekommenderade och på det sättet bli ett föregångsland som kan påverka utvecklingen på detta område i fortsättningen genom att vara ett gott exempel.</textBlock>
  </contentBlock>
  <contentBlock page="0" id="i-23d056785de0295d"/>
  <contentBlock page="0" id="i-af7de1da43257a8f">
    <textBlock id="i-fe2acdd41d6bc9f9">Anf. 41  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-4196e25ac3e176bc">
    <textBlock id="i-7aaede51492d36c0">Fru talman! Som Ivar Virgin vet har vi under senare tid haft en omfattande diskussion i Sverige om styrmedel som kan göra det möjligt för oss att hantera den framtida utvecklingen. Det är klart att det blir svårare och svårare ju längre ner man kommer, men vi skall gå vidare. Detta handlar om hur man använder ekonomiska styrmedel, inkl.</textBlock>
    <textBlock id="i-4c707b16f682b248">energiskatter, och det handlar naturligtvis också om regleringar och i vissa fall förbud, även om det kan vara obehagligt för enskilda. Regleringarna och förbuden gäller både de farliga ämnen som påverkar ozonskiktet och koldioxiden.</textBlock>
  </contentBlock>
  <contentBlock page="0" id="i-40a4425f563e01ea">
    <textBlock id="i-69a33ce6b2e21297">Sverige har i samband med UNCED varit det land som kanske hårdast har drivit på för effektiviseringar när det gäller energianvändningen, eftersom det är en strategiskt avgörande fråga, och när det gäller användningen av förnybar energi. Vi har haft nöjet och äran att ha professor Thomas B. Johansson som ordförande i en stor FN-kommitté för en internationell strategi för förnybara energikällor. Kommittén har redovisat sitt arbete i en rapport, som vi i miljövårdsberedningens regi har tryckt upp på svenska för dem som är intresserade. Vi tänker fortsätta att driva på för att försöka få kraftfullare institutioner som verkar på det här området.</textBlock>
  </contentBlock>
  <contentBlock page="0" id="i-790a12b7f0ac7609">
    <textBlock id="i-0d12387d161a57ea">Vi hoppas att statschefernas närvaro i Rio kommer att öka möjligheterna att lösa finansierings- och resursfrågorna. Ibland kan ju symbolhandlingar, som närvaro av vissa personer, ha en positiv effekt.</textBlock>
  </contentBlock>
  <contentBlock page="0" id="i-455d647583927220">
    <textBlock id="i-13c7d59606817ae7">Jag vill avsluta med att säga att vi inte ser</textBlock>
    <textBlock id="i-f5d47d7f3b244029">Riokonferensen som någon slutpunkt, tvärtom.</textBlock>
    <textBlock id="i-f7061bf010b1f865">Det är en fortsättning på Stockholmskonferensen</textBlock>
    <textBlock id="i-b30d04d407e065fb">1972, 20 år efteråt. Man kan säga att den här konferensen kommer alltför långt efteråt, men bättre sent än aldrig. Nu gäller det att skapa förhandlingsmekanismer som gör att vi på miljöoch utvecklingsområdet får en ständigt rullande förhandling, där vi hela tiden pressar varandra till att ta nya steg. På det sättet är klimatkonventionen en framgång. Den ger sådana möjligheter och det omedelbart, genom den resolution som är knuten till konventionen.</textBlock>
  </contentBlock>
  <contentBlock page="0" id="i-fdf68af0213225eb">
    <textBlock id="i-c9ecfa5d87433886">Som Karl-Erik Svartberg sade är det viktigt att vi inte tror att allting löses genom regeringar och offentliga organ, utan folkrörelser och NGO:s, dvs.</textBlock>
    <textBlock id="i-9a86dce5b2c490ea">Non-Governmental Organizations, har en viktig roll som spridare av information i detta fortsatta arbete. Därför stöder vi från svensk sida dessa organisationers närvaro i Rio och deras medverkan i nationalkommittén, som har arbetat under lång tid.</textBlock>
  </contentBlock>
  <contentBlock page="0" id="i-6f5acab81da28ddf">
    <textBlock id="i-94c1d132fb741574">Låt mig till sist säga att jag tycker att vi har anledning att vara tacksamma mot de förhandlare som har fört vår talan i dessa förberedande möten.</textBlock>
    <textBlock id="i-6fe2746693ecf072">De har gjort ett utomordentligt bra jobb. Men som sagt: En hel del återstår till Rio.</textBlock>
  </contentBlock>
  <contentBlock page="0" id="i-1b3401f0840d490f">
    <textBlock id="i-e84f8bb61e296ee3">Anf. 42  KRISTINA SVENSSON (s):</textBlock>
  </contentBlock>
  <contentBlock page="0" id="i-aba5de560175c489">
    <textBlock id="i-c162a6656aae2c05">Fru talman! Jag vill tacka miljöministern för informationen. Jag vill ta upp frågan om hur man kan använda militär teknik och militär kunskap för miljöändamål. I höstas antog Generalförsamlingen en resolution som bygger på en svensk studie och ett svenskt initiativ. Hur tänker den svenska regeringen driva dessa frågor, dvs. de konkreta förslag som finns i FN-studien och i resolutionen?</textBlock>
  </contentBlock>
  <contentBlock page="0" id="i-c722d172806abf88">
    <textBlock id="i-27990c257e438b39">Anf. 43  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-3bcf2bfaf1155e0a">
    <textBlock id="i-a9da1b775907e2bc">Fru talman! Studien är överlämnad till</textBlock>
    <textBlock id="i-ca4899fc8b71d9f7">Riokonferensen. Självfallet är exempelvis mycket av den datorkapacitet som hittills har använts för militära ändamål fullt användbar också på miljöområdet. Det finns ju exempel som bl.a. våra förhandlare brukar åberopa, bl.a. militära plan avsedda för stratosfären som är mycket viktiga att kunna omvandla så att de kan användas för att mäta utvecklingen när det gäller klimatet. Det är ett konkret exempel, och jag behöver inte utveckla frågan ytterligare.</textBlock>
  </contentBlock>
  <contentBlock page="0" id="i-b9644aaf1e4b21f9">
    <textBlock id="i-029e56a8dfadb036">Anf. 44  KRISTINA SVENSSON (s):</textBlock>
  </contentBlock>
  <contentBlock page="0" id="i-792bd9097db95c6e">
    <textBlock id="i-ae857d07e6a5e571">Fru talman! Vad jag undrade var hur vi skall driva frågorna för att förslagen skall antas under</textBlock>
    <textBlock id="i-4bc1f8b21d8f476d">Riokonferensen. Det finns ju en mängd konkreta förslag i FN-studien och i resolutionen.</textBlock>
  </contentBlock>
  <contentBlock page="0" id="i-9a1eceb261027c38">
    <textBlock id="i-f8d559879d970eee">Anf. 45  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-7091124fc9bac2f4">
    <textBlock id="i-a49d6e8cc36845d2">Fru talman! Självfallet är jag medveten om att det finns många konkreta förslag. Detta har varit det område där Sverige har varit mest pådrivande men minst framgångsrikt, sett till de konkreta förslag som vi har fått med. Vi har hittills lyckats rädda förslaget att militären i fredstid skall behandlas som alla andra; det borde ju vara en självklarhet. Vi har lyckats rädda formuleringar om det nära sambandet på resurssidan. Vi har lyckats få med formuleringar om militärt farligt avfall som fortfarande finns kvar, formuleringar som är ifrågasatta av andra.</textBlock>
  </contentBlock>
  <contentBlock page="0" id="i-a41e822ed30e5eac">
    <textBlock id="i-eeb03d7fec0df3e3">Jag vill öppet erkänna att detta har varit ett av de mest kontroversiella områdena, och vi har i förhandlingarna haft ganska starka motståndare.</textBlock>
    <textBlock id="i-55b4eb16d49ef64d">Jag vill inte ge några orealistiska förväntningar om vad vi konkret kan göra. Vi försöker rädda mesta möjliga av detta in i Agenda 21 för att därefter kunna föra processen vidare. Det har varit vår strategi.</textBlock>
  </contentBlock>
  <contentBlock page="0" id="i-2f0380595f874ed3">
    <textBlock id="i-1b64608ec3272a0e">Anf. 46  JAN JENNEHAG (v):</textBlock>
  </contentBlock>
  <contentBlock page="0" id="i-5b35a728a4685e6d">
    <textBlock id="i-7095a716f0e1ce46">Fru talman! Miljöministern har i sin information talat en del om det förberedande arbetet. Jag fick också svar på en fråga jag hade tänkt ställa om klimatkonventionen genom miljöministerns svar på</textBlock>
    <textBlock id="i-569cbe028c52b5b0">Ivar Virgins frågor. Enligt miljöministern kommer vi tydligen inte längre på den punkten, utan det som är framförhandlat är det som i bästa fall kommer att bli resultatet av konferensen.</textBlock>
  </contentBlock>
  <contentBlock page="0" id="i-10756b86329dbb9f">
    <textBlock id="i-e0cd68e337379e4c">Vad finns det för övrigt för områden där det så att säga är kört, där vi inte kommer längre? Eller, för att vända på frågan: Finns det områden där det finns utrymme för förbättringar utifrån det förberedande arbetet? Och vilken blir Sveriges roll i det sammanhanget? Vi har i många stycken haft ett gott renommé. Det är möjligt att vi nu har förlorat en del av detta goda renommé, exempelvis i fråga om koldioxiden och klimatkonventionen, som Ivar Virgin berörde. Min fråga är alltså: Vilka områden kvarstår för ytterligare eventuella framsteg på konferensen?</textBlock>
  </contentBlock>
  <contentBlock page="0" id="i-7e6ec3110cba7a01">
    <textBlock id="i-0a5229af434348d9">Anf. 47  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-70db9b23b7580c37">
    <textBlock id="i-47d7407134529251">Fru talman! Riodeklarationen är en principdeklaration, och den är också ganska fast i konturerna. Det är alltså mycket svårt att göra stora förändringar i den. Det kan hända att den kommer upp till förnyad förhandling, men i så fall kanske utifrån en olycklig utgångspunkt, t.ex. en konflikt mellan arabländerna och Israel. Detta finns med i bilden. De förnyade förhandlingarna kanske inte leder någon vart just vid den här konferensen.</textBlock>
  </contentBlock>
  <contentBlock page="0" id="i-70113c5224490073">
    <textBlock id="i-b6aea7846b4cda90">Viktigt är att den ena konventionen som jag nämnde i min information, den om den biologiska mångfalden, inte är färdigbehandlad, utan förhandlingen pågår just nu i Nairobi och kommer att fortsätta i ett par veckor framåt. Vi har förhoppningar om att det skall kunna bli en ganska bra konvention. Vi har förhoppningar om att den också skall kunna tillämpas interimistiskt, dvs. att det inte skall bli nödvändigt att avvakta ratificering från en rad länder innan den kan träda i kraft, utan att man skall kunna börja tillämpa den redan under mellantiden fram till ikraftträdandet.</textBlock>
  </contentBlock>
  <contentBlock page="0" id="i-c9cb9c4cba2be910">
    <textBlock id="i-5396eaa45805c42a">Det som är mångfasetterat och svårt att göra en bedömning om är Agenda 21. Där finns en väldig textmassa, som inte är så enkel att ha överblick över. Där finns ett område som jag är direkt orolig för, nämligen skogsprinciperna. Jag har haft mängder av kontakter i olika riktningar främst under det senaste halvåret, och det är bara att konstatera att det finns en betydande misstänksamhet och konflikter t.ex. mellan utvecklingsländer med regnskogar och industriländer. Risker finns för bojkotter mot exempelvis tropiskt timmer, och detta får återverkningar i dessa länders attityder i förhållande till Riokonferensen. Både jag och jordbruksministern har nyligen haft överläggningar med den malaysiske resursministern, så jag vet ungefär vilken inställning man har. Jag hoppas att vi skall kunna förbättra riktlinjerna utifrån hur de ligger nu, men det är ett mycket svårt arbete.</textBlock>
  </contentBlock>
  <contentBlock page="0" id="i-4f849f4bab189239">
    <textBlock id="i-40c3481fcf157f7f">Klimatkonventionen är en framförhandlad, färdigförhandlad text utan några tekniska fyrkantsparenteser. Den uppfattas av parterna som slutförhandlad. Slutförhandlingen skedde i en grupp bestående av 25 representanter. Man klarade alltså inte av det in pleno, utan man var tvungen att plocka ut 25 länder som sedan satt och hårdförhandlade i stort sett natt och dag för att komma fram till det resultat man nu har uppnått.</textBlock>
    <textBlock id="i-8bb036c144db5e5a">Det är mot den bakgrunden jag gör bedömningen att konventionen är svår att på nytt öppna för förändringar utan att det därmed uppstår betydande problem.</textBlock>
  </contentBlock>
  <contentBlock page="0" id="i-3bd046c5ce7f961c">
    <textBlock id="i-41883521f13803f3">Det finns emellertid ett problem, det vill jag säga direkt, nämligen att det vid detta möte inte fanns någon uppslutning från oljestaternas sida. Då förstår ni från vilket håll kritiken mot klimatkonventionen kommer.</textBlock>
  </contentBlock>
  <contentBlock page="0" id="i-f20b37792dcdb68c">
    <textBlock id="i-955c4b5736411f72">Sverige har däremot inte haft några som helst problem med sina ambitionsnivåer i detta sammanhang, och därmed kan inte heller vårt renommé vara skadat på något sätt -- jag förstår inte på vilket sätt det skulle vara skadat. Sverige är det land i världen som ligger högst i koldioxidavgift. Ta vilken jämförelse som helst! Vi var dessutom först tillsammans med Norge. Norge har en differentiering, med den högsta avgiften på bensin och litet lägre avgift på en del annat. I Danmark ligger avgiften på 100 resp. 50 danska kronor.</textBlock>
    <textBlock id="i-3e4970ba1cc36947">Enligt regeringens förslag kommer avgiften här i</textBlock>
    <textBlock id="i-f73cfc5230d9c057">Sverige att ligga på 320 resp. 80 kr. I Finland ligger avgiften på 9 svenska kronor, att jämföra med våra</textBlock>
    <textBlock id="i-b59a958f5bd53a14">320. Man skall jämföra på rätt sätt. På nyheterna i dag har man rapporterat att EG inte på egen hand orkar fatta ett beslut om koldioxidskatt utan att man där hänvisar till vad Japan och USA kommer att göra. Sådan är situationen. Detta är verkligheten.</textBlock>
  </contentBlock>
  <contentBlock page="0" id="i-936a23a9221d1c43">
    <textBlock id="i-9371a98037e1984c">Vi har alltså anledning -- alltför stor anledning, tyvärr -- att vara ledande på detta område. Vi är ganska ensamma ibland, men tillsammans med de nordiska länderna kan vi uträtta en hel del. Vi kan dock inte uträtta underverk.</textBlock>
  </contentBlock>
  <contentBlock page="0" id="i-9ecd949dbd95984f">
    <textBlock id="i-d8843a6c813e4511">Anf. 48  TALMANNEN:</textBlock>
  </contentBlock>
  <contentBlock page="0" id="i-2b4ac8d5fb85b164">
    <textBlock id="i-2e1d8f29c560edd6">Informationsstunden har redan överskridit den rekommenderade halvtimmen, men jag har tre ytterligare talare anmälda: Berndt Ekholm, Ingela</textBlock>
    <textBlock id="i-fe50645bbba7d74a">Mårtensson och Christer Windén. Jag ber dessa talare att så långt möjligt ställa korta, koncisa frågor.</textBlock>
  </contentBlock>
  <contentBlock page="0" id="i-11c36264e720304b">
    <textBlock id="i-d1aabd881f9b28fb">Anf. 49  BERNDT EKHOLM (s):</textBlock>
  </contentBlock>
  <contentBlock page="0" id="i-5f50cee309f8ccb4">
    <textBlock id="i-9bda862ae9783a30">Fru talman! Riokonferensen är självfallet oerhört viktig, dels på grund av de beslut som kommer att fattas i Rio, även om de ligger ett bra stycke ifrån vad vi hade hoppats på, dels -- och kanske framför allt -- därför att vi kan hoppas på ett framgångsrikt avstamp inför 2000-talet. Jag menar därför att uppföljningen av konferensen är oerhört betydelsefull. Nu är det tre veckor kvar till mötet, och Sverige borde alltså ha kommit mycket långt i sin planering för hur uppföljningen skall gå till internationellt och -- framför allt -- nationellt, här hemma. Jag har sett och hört väldigt litet om detta uppföljningsarbete. Nu nämner miljöministern det med några få ord i sitt anförande. Min fråga till miljöministern är: Hur ser regeringens uppföljningsprogram ut, litet konkretare?</textBlock>
  </contentBlock>
  <contentBlock page="0" id="i-e73879834e067038">
    <textBlock id="i-6339489ff3731c2e">Anf. 50  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-57052631f4274858">
    <textBlock id="i-6d308782d05fc8d3">Fru talman! Jag har inte i min information gett något särskilt stort utrymme åt behandlingen av de institutionella frågorna i Rio. Den svenska hållningen har varit att vi naturligtvis vill bevara</textBlock>
    <textBlock id="i-6f73bdd32674f0e6">UNEP i dess form och stärka dess roll. UNEP är det organ i FN-systemet som fungerar över sektorerna, som ett internationellt miljödepartement om man så vill, och som så att säga ställer sektorerna till ansvar på olika områden.</textBlock>
    <textBlock id="i-582caa1221c33aff">Vi har förordat att den övergripande hanteringen av miljö och utveckling skall ligga i Ecosoc, som redan har ansvar för utvecklingsfrågorna, och att</textBlock>
    <textBlock id="i-50f940ecf519fa0d">Ecosoc skall stärkas och göras mer effektivt och rationellt. Det är den modell vi vill ha, men vi har aldrig låst oss, eftersom vi vet att detta är en svår materia att hantera internationellt. Vi har därför varit öppna för konstruktiva diskussioner med andra för att försöka hitta en bra lösning.</textBlock>
  </contentBlock>
  <contentBlock page="0" id="i-b18da118e3fa9d37">
    <textBlock id="i-efd0739408828358">När det gäller vår egen uppföljning här hemma är det, som jag redan har sagt, en självklarhet att vi redan har förberett och långt innan konferensen lämnat förslag till riksdagen om hur vi internationellt skall hantera resursfrågorna i syfte att hjälpa u-länder. Vi kommer naturligtvis, precis som jag sade, tillbaka med förslag om hur vi skall använda vår egen budgetprocess, myndigheterna och uppföljningskonferenser, som är de tre metoder vi kan utnyttja för att se till att uppföljningen sker på ett bra sätt. Vi återkommer till riksdagen i de frågorna, och jag har därför inte här i dag lagt någon tyngdpunkt vid den informationen.</textBlock>
  </contentBlock>
  <contentBlock page="0" id="i-522593775b095b17">
    <textBlock id="i-3b26d61751c3fa76">Anf. 51  BERNDT EKHOLM (s):</textBlock>
  </contentBlock>
  <contentBlock page="0" id="i-89741d97921b517f">
    <textBlock id="i-7c03b7f2400da8bc">Fru talman! Det är naturligtvis oerhört viktigt med uppföljning här hemma, och många förväntar sig att regeringen har konkreta besked. Eftersom jag bör hålla mig kort skall jag bara ställa en detaljfråga: Hur ser miljöministern på det socialdemokratiska förslaget om en nationell samling och en kommission för uppföljningen av</textBlock>
    <textBlock id="i-5c5a0a99e2742fe3">Riomötet?</textBlock>
  </contentBlock>
  <contentBlock page="0" id="i-bc4024e4ab7fbd6b">
    <textBlock id="i-729bbafe04db4b74">Anf. 52  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-5a00fb70fd33c5fe">
    <textBlock id="i-05a20b62c178f74f">Fru talman! Regeringen har ännu inte tagit ställning till det förslaget. Riksdagen har inbjudits till att göra det. Därmed har jag svarat på den frågan. Vi är naturligtvis beredda att konstruktivt diskutera samverkan på det här området för att få bästa möjliga effekt i uppföljningen. Det är självklart.</textBlock>
  </contentBlock>
  <contentBlock page="0" id="i-a406a4caf109f25b">
    <textBlock id="i-894f0ff0a4879bbb">Anf. 53  INGELA MÅRTENSSON (fp):</textBlock>
  </contentBlock>
  <contentBlock page="0" id="i-aa9af22b94036bc0">
    <textBlock id="i-59961110ae6e083c">Fru talman! Jag tycker det är bra om Sverige arbetar aktivt när det gäller militärens påverkan på miljön. Det gäller inte bara i fredstid. Vi kan se t.ex. vad man nu åstadkommer i Jugoslavien. Man måste verkligen ta upp frågan om vad militären ställer till med även när det gäller provsprängningar och förstörelse av vapen. Det finns många frågor i många led.</textBlock>
  </contentBlock>
  <contentBlock page="0" id="i-d13184d18d1c823c">
    <textBlock id="i-4c7ce916f7eb6971">Finns det möjlighet att påverka Riokonferensen så att det blir litet starkare skrivningar? Ytterligare en fråga till sist om gatubarnen i Brasilien. Många har ifrågasatt om man verkligen skall ha konferensen i</textBlock>
    <textBlock id="i-7288b6349c4f4761">Rio. Där skjuts ju barnen på gatorna. Kommer de svenska representanterna att påtala den rent omänskliga klappjakt på barn som förekommer där?</textBlock>
  </contentBlock>
  <contentBlock page="0" id="i-50eb4327f85389d1">
    <textBlock id="i-f7a76607f380e500">Anf. 54  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-82a9988f33d49423">
    <textBlock id="i-13c231af4c65b84c">Fru talman! Jag delar naturligtvis helt uppfattningen om de oerhört drastiska, dramatiska och tragiska bilderna ur kriget och konsekvenserna på miljön. Vi har för övrigt tidigare sett detta i ekociden i Vietnam. Det är alltså i och för sig en gammal debatt. Men nu har vi fått ytterligare illustrationer genom alla bilder på minor på stränderna i Kuwait och från Jugoslavien i dagarna.</textBlock>
    <textBlock id="i-401a0976af39ef8b">Det är oerhört viktigt att få ökad möjlighet att ålägga militären ett ansvar också efteråt.</textBlock>
  </contentBlock>
  <contentBlock page="0" id="i-d860f35d7c216ace">
    <textBlock id="i-fb833ddddde7565f">När det gäller gatubarnen svarade jag på en interpellation för några dagar sedan. Vi följer ständigt den här utvecklingen. Det sker bl.a.</textBlock>
    <textBlock id="i-59a336dfe092c1f5">genom den svenska ambassaden i Brasilien. Det handlar inte bara om ord. Den svenska ambassaden har varit ute på delstatsnivå hos polisen, deltagit i konferenser, föreläst om mänskliga fri- och rättigheter. Den svenska ambassaden har också haft kontakt med den nye justitieministern i den omvandlade brasilianska regeringen om dessa frågor. Jag kallade till mig ambassadören före interpellationssvaret.</textBlock>
  </contentBlock>
  <contentBlock page="0" id="i-678759cf7aa294c9">
    <textBlock id="i-fb0ea633f0671969">Alf Svensson och jag kommer inom kort att ha kontakt med presidenten i den organisation som är sammansatt av regeringsrepresentanter, NGO:s myndighetsrepresentant etc. i Brasilien för att på bredast möjliga sätt hantera frågorna om gatubarnens situation. Han kommer hit till Sverige om några dagar.</textBlock>
  </contentBlock>
  <contentBlock page="0" id="i-6c325f166e5816a7">
    <textBlock id="i-6b172d53ca3262c1">Anf. 55  CHRISTER WINDÉN (nyd):</textBlock>
  </contentBlock>
  <contentBlock page="0" id="i-1319a4bf2de3a025">
    <textBlock id="i-97911b75cf850081">Fru talman! Jag delar miljöministerns uppfattning att det är nödvändigt att så långt det är möjligt genomföra demokratiska och mänskliga rättigheter i de länder vi betraktar som u-länder. Det är också nödvändigt att bygga upp en stadigare ekonomi, så att man har råd att ta hand om och kan finansiera de åtgärder som krävs för att få bukt med miljöproblemen.</textBlock>
  </contentBlock>
  <contentBlock page="0" id="i-9c5d21eb37ec905b">
    <textBlock id="i-e6e546c4877fe261">Enligt Ny demokrati är dock ett av de svåraste hindren befolkningsexplosionen. Jag skulle vilja fråga miljöministern på vilket sätt han tror att konferensen i Rio kommer att kunna bidra till en lösning på detta problem.</textBlock>
  </contentBlock>
  <contentBlock page="0" id="i-04e31f9ef5534571">
    <textBlock id="i-21dd8a9b128ac64d">Anf. 56  Miljöminister OLOF JOHANSSON (c):</textBlock>
  </contentBlock>
  <contentBlock page="0" id="i-c479b8f375569b06">
    <textBlock id="i-1401a0914af4d295">Fru talman! Befolkningsfrågorna tillhör de viktigare inom ramen för utvecklingsproblematiken. Jag tror att vi alla här är överens om det, så det behöver vi inte diskutera.</textBlock>
  </contentBlock>
  <contentBlock page="0" id="i-a99e612569cbdbe6">
    <textBlock id="i-18cc29f78a97c6d4">Riokonferensen har dock valt att behandla dessa frågor med ganska lätt hand. Det skall äga rum en befolkningskonferens 1994, och man hänskjuter mycket av den här problematiken till den.</textBlock>
  </contentBlock>
  <contentBlock page="0" id="i-7036223e1912e08f">
    <textBlock id="i-054a1fcadf3a337d">Frågorna kommer dock att nämnas, men det finns också ett återhållande element i konferensen. Ett antal länder, inkl. katolska kyrkan och Vatikanen, har försökt motverka att dessa frågor får några konkreta resultat vid denna konferens. Men den diskussionen kommer vi inte ifrån längre fram. Jag har nämnt problemet här som ett av de viktigare, där utvecklingen går snabbt. Vi får 92 miljoner nya människor varje år.</textBlock>
  </contentBlock>
  <contentBlock page="0" id="i-ba3f55c0496e5db8">
    <textBlock id="i-526ff01b68bc0f92">Överläggningen var härmed avslutad.</textBlock>
  </contentBlock>
  <contentBlock page="0" id="i-86eb70fec4d89a05">
    <textBlock id="i-e85f4a2d62354687">6 §  (forts.) Invandrar- och flyktingpolitiken</textBlock>
    <textBlock id="i-2ea34617f52db4de">(forts. SfU10)</textBlock>
  </contentBlock>
  <contentBlock page="0" id="i-813719e21f0ed144">
    <textBlock id="i-993bd3fc8d41a475">Anf. 57  PETER KLING (nyd) replik:</textBlock>
  </contentBlock>
  <contentBlock page="0" id="i-fcba09903e47bb17">
    <textBlock id="i-327f74d45d067f3b">Fru talman! Sten Andersson i Malmö påstod här att det inte finns några politiska partier som representerar den vanliga människan som så att säga finns ute på gatan -- Sten Andersson talade med folk på Drottninggatan och Kungsgatan om vad de tyckte och tänkte om flyktingproblematiken. Men det finns ett sådant parti, Sten Andersson; det är just det vi i Ny demokrati framför.</textBlock>
  </contentBlock>
  <contentBlock page="0" id="i-00f8769f8df7a4f0">
    <textBlock id="i-3b7eb27f198e9895">Sedan vill jag be Sten Andersson om ursäkt för att vi har missat hans motion Sf604.</textBlock>
  </contentBlock>
  <contentBlock page="0" id="i-902dcdb79b99c92e">
    <textBlock id="i-776d5518b78fd7dc">Jag yrkar därför, fru talman, en ändring av mitt tidigare yrkande, att riksdagen vid mom. 3 bifaller samtliga motioner, även Sten Anderssons motion, förutom Sf622, yrkande 2. Jag yrkar alltså också bifall till Sten Anderssons motion SF604.</textBlock>
  </contentBlock>
  <contentBlock page="0" id="i-b76d36d2c56fb4df">
    <textBlock id="i-4006f25f404eb885">Jag hoppas att Sten Andersson röstar på sin egen motion, men det kanske han inte får göra på grund av partipiskan. Vi får väl se när vi kommer till omröstning.</textBlock>
  </contentBlock>
  <contentBlock page="0" id="i-3cba8d367a3c8461">
    <textBlock id="i-5d20151611b224d3">Anf. 58  STEN ANDERSSON i Malmö (m) replik:</textBlock>
  </contentBlock>
  <contentBlock page="0" id="i-a711d8d2ecdd11ad">
    <textBlock id="i-bd93e8bc63c24846">Fru talman! Jag noterar stödet för min motion från</textBlock>
    <textBlock id="i-2697ba2d3f8541f8">Ny demokrati. Jag sade tidigare att jag inte kommer att rösta för den själv. Jag ingår i ett parti där man kommer fram till en gemensam uppfattning. Man kan driva en fråga, men man kan inte agera helt självständigt. Det går inte hos oss, möjligen går det i Ny demokrati.</textBlock>
  </contentBlock>
  <contentBlock page="0" id="i-7a2624a559100fab">
    <textBlock id="i-fceb3aaf901fac55">Det hade kanske, Peter Kling, varit litet mer klädsamt om man hade läst motionen tidigare. Det har man tydligen inte gjort. Det står klart och tydligt här att den är avstyrkt av Ny demokrati.</textBlock>
    <textBlock id="i-c880dbc567bd5fe1">Efter mitt tydligen briljanta anförande i kammaren har partiet ändrat uppfattning.</textBlock>
  </contentBlock>
  <contentBlock page="0" id="i-9506af85e632159f">
    <textBlock id="i-1c2d25f31a229b8e">Anf. 59  PETER KLING (nyd) replik:</textBlock>
  </contentBlock>
  <contentBlock page="0" id="i-dacb3312f54a05bd">
    <textBlock id="i-6d2cc51f10de8e4c">Fru talman! Efter Sten Anderssons briljanta tal i kammaren ber jag än en gång om ursäkt för att vi missat motionen här. Jag har faktiskt läst igenom den nu. Den är mycket bra, helt i linje med Ny demokratis åsikter.</textBlock>
  </contentBlock>
  <contentBlock page="0" id="i-16dc583d51bc37d8">
    <textBlock id="i-26ab6334a26151a0">Anf. 60  RUNE BACKLUND (c) replik:</textBlock>
  </contentBlock>
  <contentBlock page="0" id="i-036440d67cc7fe7e">
    <textBlock id="i-21baf59f37233b60">Fru talman! Sten Andersson i Malmö hade synpunkter på det jag sagt om flyktingmottagandet i storstäderna.</textBlock>
  </contentBlock>
  <contentBlock page="0" id="i-420c71a22b4c8b2a">
    <textBlock id="i-1e5e45571cfd0d6b">Det är faktiskt så, Sten Andersson, att ordningen för flyktingmottagandet -- den s.k. hela Sverigestrategin -- tillkom för att just avlasta storstadsområdena från ett stort flyktingmottagande. I dessa kommuner ansåg man att man i förhållande till folkmängden fick en för stor andel av det totala antalet asylsökande. Vi valde då en modell med kommunavtal som innebär att i stort sett alla landets kommuner deltar i flyktingmottagandet.</textBlock>
  </contentBlock>
  <contentBlock page="0" id="i-5cb0361285a1e8fa">
    <textBlock id="i-548c8fea216677c1">De avtal som är skrivna med kommunerna i</textBlock>
    <textBlock id="i-93d0c617fe0ddf3f">Stockholmsområdet, Malmö och Göteborg visar att man i förhållande till befolkningen i dessa områden tar emot flyktingar, medan andra kommuner, framför allt i Mellansverige, har avtal om höga mottagningssiffror i förhållande till sin befolkning.</textBlock>
  </contentBlock>
  <contentBlock page="0" id="i-6b93cca5d44abba6">
    <textBlock id="i-4943461322986bd0">Talet om att Malmö skulle vara hårdare belastat än andra kommuner tycker jag inte är riktigt sant.</textBlock>
  </contentBlock>
  <contentBlock page="0" id="i-8fd86aa360934f5a">
    <textBlock id="i-50150468627b277c">Sedan säger Sten Andersson att det sker en omflyttning, dvs. att människor flyttar till Malmö kommun från andra kommuner.</textBlock>
  </contentBlock>
  <contentBlock page="0" id="i-1a6aeda31c0136c7">
    <textBlock id="i-d8fb2f16e8f23813">Det är ju så att man när man kommer till Sverige får plats anvisad i en kommun, men när man fått uppehållstillstånd har man liksom andra svenska medborgare rätt att flytta och bosätta sig var man vill i det svenska riket.</textBlock>
  </contentBlock>
  <contentBlock page="0" id="i-2ad7c4276620a459">
    <textBlock id="i-80000433a5f19e2e">Jag kan inte tänka mig att Sten Andersson, som företrädare för Moderata samlingspartiet, vill inskränka individens rättigheter på den här punkten.</textBlock>
  </contentBlock>
  <contentBlock page="0" id="i-e9d8dd6d526525de">
    <textBlock id="i-5761d3fca183e2ea">Jag tycker det är märkligt att vi i denna kammare om och om igen får höra att mannen på gatan eller människorna utanför det här huset skulle ha en väldigt avvikande uppfattning om flyktingpolitiken. Enligt de attitydundersökningar som med jämna mellanrum presenteras i svenska tidningar har den flyktingpolitik som förs stöd av en majoritet av svenska folket. Om man lägger ihop dem som tycker det är bra som det är i dag och dem som vill gå längre, dvs. ha en mer generös flyktingpolitik, finner man att denna grupp är i klar majoritet.</textBlock>
  </contentBlock>
  <contentBlock page="0" id="i-a057a582dbf102b3">
    <textBlock id="i-7a426e67120b4231">Då skall vi inte fortsätta att utmåla svenska folket som mer främlingsfientligt och flyktingfientligt än det är genom att upprepa sådana påståenden. Det är alltså inte sant om man ser på de attityd- och opinionsundersökningar som har genomförts under senare år.</textBlock>
  </contentBlock>
  <contentBlock page="0" id="i-ec746357a249b879">
    <textBlock id="i-7097d108bebf7015">Anf. 61  STEN ANDERSSON i Malmö (m) replik:</textBlock>
  </contentBlock>
  <contentBlock page="0" id="i-86424270b4576604">
    <textBlock id="i-a122fc0dd335904c">Fru talman! Jag talar om storstäderna och de asylbeviljade. Jag vet om att det finns kommunavtal, genom vilka man i många kommuner -- förvisso inte i Sjöbo, som var centerstyrt -- tar emot 40, 50 eller 60 per år. Men,</textBlock>
    <textBlock id="i-fd1d9cfaa5584a40">Rune Backlund, man vet mycket väl att vid årets slut är de flesta borta. Var kommer annars de ifrån, som i dag finns i tredubbla antalet i Stockholm,</textBlock>
    <textBlock id="i-6e5855ebeda05099">Göteborg och Malmö och som har orsakat att dessa kommuner kritiserar det nuvarande systemet?</textBlock>
  </contentBlock>
  <contentBlock page="0" id="i-7a9f7239de3b05d8">
    <textBlock id="i-be8a4223acbb3576">Sedan några ord om allmogens uppfattning om asylpolitiken. Även om jag kanske talar dålig svenska, eftersom jag är skåning, så kan jag läsa svenska, men jag har inte sett någon undersökning där majoriteten säger att man accepterar den nuvarande asylpolitiken. Det skulle vara trevligt att få ett korrekt referat från en sådan källa. Jag har sett många andra undersökningar som visar totala motsatsen. Nu har Rune Backlund chansen att tala om vad han refererar och varifrån han hämtar sin uppfattning i denna fråga.</textBlock>
  </contentBlock>
  <contentBlock page="0" id="i-15a094e016be0082">
    <textBlock id="i-14d89f0bb8f1c213">Anf. 62  RUNE BACKLUND (c) replik:</textBlock>
  </contentBlock>
  <contentBlock page="0" id="i-8947c6159bfd8818">
    <textBlock id="i-a240fc63757f33d2">Fru talman! Jag kan hänvisa till den senaste</textBlock>
    <textBlock id="i-811383d374261b70">Temoundersökningen i Temo pejling som genomfördes i mars månad och publicerades i ett antal dagstidningar. Den undersökningen gav det resultat jag nämnde. Det är bara att gå tillbaka i tidningsläggen och titta på den undersökningen eller kontakta Temo. Sten Andersson kan säkert få del av den undersökningen och se hur frågorna ställdes.</textBlock>
  </contentBlock>
  <contentBlock page="0" id="i-63e60dbe02c101bb">
    <textBlock id="i-3ba2ae336ea07013">När det gäller omflyttningen tycker jag fortfarande det är litet märkligt. I Sten Anderssons resonemang kan jag bara tolka in att han vill införa ett flyttförbud för den som fått uppehållstillstånd. Den personen skulle därmed vara hänvisad att bo i den kommunen där plats blivit anvisad för all tid och evighet. Detta måste vara alternativet om man säger att omflyttningen är ett så stort problem.</textBlock>
  </contentBlock>
  <contentBlock page="0" id="i-bd3163cc73239367">
    <textBlock id="i-e1d4acdd865444d1">Men i så fall måste vi väl införa detta förbud för fler svenskar. Det måste då även gälla t.ex.</textBlock>
    <textBlock id="i-7862e4ec657e48b9">norrlänningar, som inte får flytta till storstadskommunerna, eller smålänningar som inte får flytta till Göteborg eller liknande.</textBlock>
  </contentBlock>
  <contentBlock page="0" id="i-6bc42142ec6077a4">
    <textBlock id="i-51711aee2df492d0">När man kommer med påståenden om att detta är ett problem måste man vara medveten om vad man säger. Det innebär i så fall en kraftig inskränkning i de fri- och rättigheter som gäller i vårt land.</textBlock>
  </contentBlock>
  <contentBlock page="0" id="i-de8f5394422570c5">
    <textBlock id="i-6542c249aae34eee">Anf. 63  STEN ANDERSSON i Malmö (m) replik:</textBlock>
  </contentBlock>
  <contentBlock page="0" id="i-e46db55cf4deeee2">
    <textBlock id="i-f44c1a9816645232">Fru talman! I fråga om undersökningar kan man säga att undantaget bekräftar regeln. Jag känner inte till den undersökning som Rune Backlund refererar, men jag har läst massvis med andra där man kommit fram till en helt annan uppfattning.</textBlock>
    <textBlock id="i-74e1526b2897b5af">Det skulle förvåna mig om den uppgift Rune</textBlock>
    <textBlock id="i-51bb91353c60e9fa">Backlund här refererar till har förankring i verkligheten.</textBlock>
  </contentBlock>
  <contentBlock page="0" id="i-1aebfdb91dd71e61">
    <textBlock id="i-04cd3325cb3cd43e">Så detta om flyttförbud. Jag tycker att man om man kommer till Sverige därför att man av olika skäl är förföljd, och får asyl därför att man är politisk flykting och chansen att bosätta sig i en mindre kommun ute på landsbygden, trots allt kunde bo kvar där en tid. Vi kan väl ändå ställa några krav på dem som kommer hit och som vi har givit plats att få finnas i Sverige och agera här.</textBlock>
  </contentBlock>
  <contentBlock page="0" id="i-d08efdcfdb40c0f9">
    <textBlock id="i-1f59d08e1c337ed0">Jag vill inte alls ha något flyttförbud, men vi vet i dag hur situationen konkret är. Vi har haft debatten om centern i Sjöbo. Jag vet från många andra kommuner att ledande kommunalfolk har stått och sagt: Vi, till skillnad från Sven-Olle Olsson i Sjöbo, tar vårt ansvar. Men -- och det är dokumenterat --</textBlock>
    <textBlock id="i-2c00472b5f13aa58">de visste om att efter ett halvt år fanns det stora flertalet mottagna inte längre kvar i kommunen. De fanns i storstäderna. Det är detta som jag menar inte är solidariskt.</textBlock>
  </contentBlock>
  <contentBlock page="0" id="i-d5c85abdd94b7d29">
    <textBlock id="i-7907e30f2a6bd2ae">Anf. 64  CLAUS ZAAR (nyd):</textBlock>
  </contentBlock>
  <contentBlock page="0" id="i-88b7dc835a18b21d">
    <textBlock id="i-54846f375f614e75">Fru talman! Sverige bedriver sedan länge en inhuman och kaosartad flyktingpolitik. Det är många som är eniga om den saken. Den politiken är inte förankrad hos majoriteten av medborgarna.</textBlock>
    <textBlock id="i-353e1af7a811ce1d">Det bekräftar flera undersökningar. Bl.a.</textBlock>
    <textBlock id="i-baf67d9b6e056e42">publiceras i dag en undersökning i en tidning. Där framgår att 75 % av ungdomarna vill minska invandringen kraftigt. Detta gäller kommuner i</textBlock>
    <textBlock id="i-521b5f3dffc043ca">Skåne.</textBlock>
  </contentBlock>
  <contentBlock page="0" id="i-09b81bd8c987c377">
    <textBlock id="i-7a2c60325aa9da2d">Folk vet verkligen vad det handlar om. Men många bland oss folkvalda lyssnar inte på åsikterna hos folket, som Sten Andersson i Malmö tidigare sade.</textBlock>
  </contentBlock>
  <contentBlock page="0" id="i-f43ff49fe609bec5">
    <textBlock id="i-4b9301f0866603f8">Sverige är internationellt välkänt för sitt generösa flyktingmottagande vid gränsen. Vi utnyttjas också av vissa personer och organisationer såväl utomlands som i Sverige. Jag tänker bara ge ett exempel. En representant för ett konsulat sade i en</textBlock>
    <textBlock id="i-20a0f97b62eaa0cf">TV-intervju i december: Alla som har problem i landet är välkomna till Sverige. Där finns resurser att hjälpa er.</textBlock>
  </contentBlock>
  <contentBlock page="0" id="i-40e253662e502739">
    <textBlock id="i-fc4f8b64e37308ed">I den akuta kris som Sveriges finanser nu befinner sig i skall detta belysas i debatten. En organiserad invandring av kosovoalbaner från Jugoslavien pågår. Bussar med i huvudsak ekonomiska flyktingar kommer via våra hamnar i Skåne.</textBlock>
    <textBlock id="i-d9e916370e88e450">Flyktingarna har enkel biljett, som de har betalt upp till 300 D-mark för. För att få denna biljett får de sälja allt de har och i vissa fall gå ifrån sina hem.</textBlock>
    <textBlock id="i-88fa3d522c7ca354">Jag har själv varit med vid flyktingmottagandet och sett hur det går till. Jag har varit inne i järnvägsvagnarna när vår passpolis letar efter flyktingar som gömmer sig, för att komma in i landet. Jag har också hört passpolisen säga att de blir lurade av flyktingar, ekonomiska flyktingar, och att de upplever sin arbetssituation som kaotisk.</textBlock>
    <textBlock id="i-30bc4527a06b504c">Det är ett ansvar vi har här i riksdagen, att diskutera detta och lyfta fram frågorna.</textBlock>
  </contentBlock>
  <contentBlock page="0" id="i-4feb9cd4eca4ad86">
    <textBlock id="i-89608fb1faa9ba09">I bl.a. Tyskland har det varit en omfattande debatt under mars. Det var i början av mars som debatten om flyktingfrågorna satte i gång. Det har nu lett till att Tyskland har infört visumtvång för jugoslaver.</textBlock>
    <textBlock id="i-93a3c7d99d108392">Vad hände då? Jag förväntade mig att flyktingströmmen till Trelleborg skulle förändras och överflyttas dit där det fanns möjligheter att komma igenom. Det betydde att den flyttades över till Ystad.</textBlock>
  </contentBlock>
  <contentBlock page="0" id="i-2c2cb92c65ac4443">
    <textBlock id="i-3bf3db580a369cb4">Jag hade väntat mig att en aktiv invandrarminister skulle ha följt efter övriga länder i Europa. Här ligger vi hittills efter. Eller finns det något drag hos invandrarministern?</textBlock>
  </contentBlock>
  <contentBlock page="0" id="i-054a43c5fff866c4">
    <textBlock id="i-38dd0ba347096832">För att visa på förhållandena för de människor som flyr vill jag rapportera någonting från verkligheten.</textBlock>
    <textBlock id="i-bc8017ec941dff37">Jag vill referera en intervju som är realistisk, ett samtal med en flykting.</textBlock>
  </contentBlock>
  <contentBlock page="0" id="i-360dd9dc20208e4e">
    <textBlock id="i-5bc8c09710e87afe">--  Jag vill inte uppge mitt namn. Jag kommer från</textBlock>
    <textBlock id="i-f8112064e7734a42">Kumanovo, som ligger strax norr om Skopje.</textBlock>
  </contentBlock>
  <contentBlock page="0" id="i-e2eaba961b44c462">
    <textBlock id="i-0a5b1cd6f40623d0">--  Varför flyr du ditt land?</textBlock>
  </contentBlock>
  <contentBlock page="0" id="i-2ed3dacc490b1de8">
    <textBlock id="i-b1882d9a89bd62b0">--  Vi romanizigenare har inga sociala rättigheter i</textBlock>
    <textBlock id="i-c319d06ee4eb0f6e">Makedonien. Vi är ett andra klassens folk.</textBlock>
    <textBlock id="i-77a49a27e57cf710">Däremot skall vi göra militärtjänsten, den är obligatorisk för alla mellan 16 och 60 år. Sedan vill de placera ut oss på gränserna till Serbien,</textBlock>
    <textBlock id="i-74aa7b67b5d42a46">Bulgarien och Grekland. Jag vill inte delta i detta.</textBlock>
    <textBlock id="i-726f367961426c4f">Jag vill inte heller att mina barn skall göra det.</textBlock>
  </contentBlock>
  <contentBlock page="0" id="i-614cbe0486e0834b">
    <textBlock id="i-4ae4c4ba79243e70">--  Men det är ju inget krig i de trakterna.</textBlock>
  </contentBlock>
  <contentBlock page="0" id="i-a04f7466d2d54988">
    <textBlock id="i-ac40cb4809a17546">--  Nej, men förhållandena är väldigt spända i</textBlock>
    <textBlock id="i-dd9d41081b38e26e">Makedonien. Där finns tre olika folkslag, som inte kan enas. Innan fanns det ett parti, i dag finns det fyra. Alla drar åt var sitt håll. Så ett krig kan utbryta när som helst.</textBlock>
  </contentBlock>
  <contentBlock page="0" id="i-9ee99c05c5ba96ae">
    <textBlock id="i-18dd03c254c167fc">--  Varför valde du Sverige?</textBlock>
  </contentBlock>
  <contentBlock page="0" id="i-3bcf5f1696509046">
    <textBlock id="i-ac6faad6ad68e3d5">--  Jag har hört att Sverige tog emot asylsökande.</textBlock>
  </contentBlock>
  <contentBlock page="0" id="i-9f168b70a4b86101">
    <textBlock id="i-ce2394f6794d3d11">--  Vem har upplyst dig om att vi tar emot flyktingar?</textBlock>
  </contentBlock>
  <contentBlock page="0" id="i-9c4a1d80786eb9dc">
    <textBlock id="i-2dbfca101f45f9b7">--  Det har jag hört på stan av bekanta. Ingen speciell.</textBlock>
  </contentBlock>
  <contentBlock page="0" id="i-d88f6348f6c647db">
    <textBlock id="i-e066bac749f47046">--  Så du menar att alla pratar om detta?</textBlock>
  </contentBlock>
  <contentBlock page="0" id="i-bf32e34f79716593">
    <textBlock id="i-c97bbd95df50b641">--  Ja, jag har hört det av vänner.</textBlock>
  </contentBlock>
  <contentBlock page="0" id="i-23c0817c2d7d611e">
    <textBlock id="i-5c7e09a39e3d52bf">--  Hur bodde du i Makedonien?</textBlock>
  </contentBlock>
  <contentBlock page="0" id="i-c04bbe0388c65ebc">
    <textBlock id="i-fbb84346a7d161cc">--  Jag bodde i lägenhet.</textBlock>
  </contentBlock>
  <contentBlock page="0" id="i-ba8d975538c3bd56">
    <textBlock id="i-550979c441c39c3a">--  Har du sagt upp den och lämnat den?</textBlock>
  </contentBlock>
  <contentBlock page="0" id="i-ce19cf49773c04c4">
    <textBlock id="i-f2b88e887cf45c1b">--  Nej, jag sade inte upp den eftersom vi skulle fly, utan vi lämnade den på natten.</textBlock>
  </contentBlock>
  <contentBlock page="0" id="i-bc3cfdc126749930">
    <textBlock id="i-5d65880a61da48ea">--  Vad arbetade du med?</textBlock>
  </contentBlock>
  <contentBlock page="0" id="i-85be5edc6362cdc3">
    <textBlock id="i-32f9eb14efaad444">--  Jag arbetade med trädgårdar och rabatter.</textBlock>
    <textBlock id="i-524c4e59f5d1f13c">Eftersom kriget i Serbien skurit av min livsnäring, kan jag inte längre försörja mig och min familj. Jag arbetade mest i Serbien. Jag arbetade svart.</textBlock>
  </contentBlock>
  <contentBlock page="0" id="i-a6a442e86ef0dfd0">
    <textBlock id="i-e11b480bb60e0c1e">--  Har du någon släkt kvar i Makedonien? Har du någon släkt här?</textBlock>
  </contentBlock>
  <contentBlock page="0" id="i-4f6a335ae751a612">
    <textBlock id="i-ff3000a802edcd59">--  Nej, jag har ingen släkt kvar. Mina föräldrar är döda. Jag har inga släktingar här.</textBlock>
  </contentBlock>
  <contentBlock page="0" id="i-cb92291e77de41cf">
    <textBlock id="i-0727f7818ba30587">--  Hur skall du klara dig här? Vilka är dina förväntningar?</textBlock>
  </contentBlock>
  <contentBlock page="0" id="i-5c0377e807bf875a">
    <textBlock id="i-bb75875feab0a6f8">--  Jag hoppas att få ett arbete i framtiden och att mina barn skall få skolutbildning.</textBlock>
  </contentBlock>
  <contentBlock page="0" id="i-18c0a4e22c368c54">
    <textBlock id="i-bc2ee91a05550699">--  Hur kom du hit?</textBlock>
  </contentBlock>
  <contentBlock page="0" id="i-3002e005d0ee0a6a">
    <textBlock id="i-decd31f0dd8c67b3">--  Från Makedonien åkte vi i en skåpbil till Serbien.</textBlock>
    <textBlock id="i-6584bb48130a515e">Sedan åkte vi tåg till Sverige. jag betalade 20 000</textBlock>
    <textBlock id="i-c47f94a517fa8a2b">dinarer. Pengarna har jag lånat av vänner hemma.</textBlock>
    <textBlock id="i-917350ff5b8381f9">Summan motsvarar två månadslöner.</textBlock>
  </contentBlock>
  <contentBlock page="0" id="i-df32d3a90ec93bd8">
    <textBlock id="i-bfd5862125bd711b">--  Men om du lånar pengar, måste du ju betala tillbaka dem. Hur skall du kunna göra det?</textBlock>
  </contentBlock>
  <contentBlock page="0" id="i-04e87bf62eed606b">
    <textBlock id="i-dd14128c1426f95f">--  Lånet fick jag som en gåva.</textBlock>
  </contentBlock>
  <contentBlock page="0" id="i-ff4f756c56039248">
    <textBlock id="i-5a624510be2207eb">Detta var ett exempel på en intervju. Där ser man hur en enskild person tänker när han skall komma hit.</textBlock>
  </contentBlock>
  <contentBlock page="0" id="i-bee0b2418b8d7630">
    <textBlock id="i-5bf7a103a708f3fd">Jag har följt upp detta ytterligare och sett på vilka bussbolag våra flyktingar åker med. Det finns ett bussbolag i Skopje som heter Proletär. Detta företag raggar upp resenärer till Sverige. Det är fråga om ren ekonomisk vinning. Ingenting annat än enkel biljett gäller. Dessutom finns</textBlock>
    <textBlock id="i-1b9e498b1f6cf23d">Schweizregistrerade bussar som kontinuerligt trafikerar denna rutt. De har uteslutande asylsökande med sig. Jag har också upptäckt att det finns flitiga smålänningar som har bussar som utför denna trafik. Jag har sett kopplingar till hotell och fastigheter. Det är på tiden att vi tar itu med detta på allvar.</textBlock>
  </contentBlock>
  <contentBlock page="0" id="i-b8d61aac86c79359">
    <textBlock id="i-170b6fe248852545">Fru talman! I går morse ankom till Ystad tre jugoslaviska bussar med sammanlagt 197</textBlock>
    <textBlock id="i-38d4cf01bfb9b1a7">passagerare. På kvällen kom en buss från</textBlock>
    <textBlock id="i-8408674c606bf216">Makedonien med 58 personer. Bussen ägs av ett företag där nere. Det kom en buss med 36 personer.</textBlock>
    <textBlock id="i-2977fdee6f733301">Bussen ägs av ett företag i Småland. Samtliga som kom till Ystad var jugoslaviska medborgare.</textBlock>
  </contentBlock>
  <contentBlock page="0" id="i-d631e95d51567a72">
    <textBlock id="i-ea206893e5065f9e">Låt oss nu agera, bästa invandrarminister! Låt oss följa Europa och invandrarverkets chefs råd -- inför visum för de jugoslaviska flyktingarna.</textBlock>
  </contentBlock>
  <contentBlock page="0" id="i-ce8b5bfdeeebe42e">
    <textBlock id="i-438e3062f7786792">Anf. 65  BERT KARLSSON (nyd):</textBlock>
  </contentBlock>
  <contentBlock page="0" id="i-ae8df97878e44f70">
    <textBlock id="i-4dec024596f348b1">Fru talman! Det mesta har faktiskt sagts här. De beskrivningar man har hört här, att det är rena turistverksamheten från Jugoslavien, är tyvärr sanna. Det kommer snart 10 000 per månad. 90 %</textBlock>
    <textBlock id="i-df0c826da2f0842c">av dessa är ekonomiska flyktingar. Det är fruktansvärt inhumant, som vi beter oss i dag.</textBlock>
    <textBlock id="i-775fba14be5316ab">Dessa stackars människor säljer hus och hem och tror naturligtvis att de skall få stanna.</textBlock>
  </contentBlock>
  <contentBlock page="0" id="i-41258fbc8a21df95">
    <textBlock id="i-4bdfb892bda30305">Vi gjorde likadant mot en annan grupp för några år sedan. Det var turkbulgarerna. De trodde också att de skulle få stanna i landet. De fick stanna ungefär två och ett halvt år. Deras barn lärde sig svenska.</textBlock>
    <textBlock id="i-388aa3cf8ab275ef">Sedan skickade vi ut dem.</textBlock>
  </contentBlock>
  <contentBlock page="0" id="i-ee79cc0cce50ca54">
    <textBlock id="i-e8a00ba15c5fd1b8">Det kostade oss oerhört mycket pengar. Det kostade också på ganska hårt i familjeförhållanden.</textBlock>
    <textBlock id="i-21394b4aff16b424">De fick bo på flyktingförläggningar här i Sverige.</textBlock>
    <textBlock id="i-b72145ad19113542">Jag tror inte att någon i denna kammare skulle kunna bo en enda dag på en flyktingförläggning, som de ser ut just nu. Det värsta exempel jag har sett var ett rum där 25 personer bodde. Det var visserligen ett ganska stort rum, men det saknade vatten och i stort sett värme. Det fanns filtar.</textBlock>
  </contentBlock>
  <contentBlock page="0" id="i-f0f94e04f8855023">
    <textBlock id="i-db21f3e61fb5c28c">Det hade varit bättre om vi skötte om dem som behöver hjälp, de 10 % det rör sig om, och såg till att de fick en dräglig tillvaro i Sverige. Men inte ens det klarar vi av med dessa förutsättningar.</textBlock>
  </contentBlock>
  <contentBlock page="0" id="i-fd5151c3f6b4723c">
    <textBlock id="i-1477c93c451b10b0">Det hyckleri vi håller på med, som Folkpartiet företräder, kommer att kosta oss 4--5 miljarder extra i år. Jag skulle vilja ha svar på en fråga: Var får man dessa 4--5 miljarder ifrån? Man kan röra upp himmel och jord för delpensionen, som kanske kostade uppemot 500 miljoner. Då var det kris i regeringen, och man pratade om nyal. Jag kan inte förstå annat än att det måste bli nyval, efter dessa diskussioner om var man skall ta 4--5 miljarder kronor, helt i onödan.</textBlock>
  </contentBlock>
  <contentBlock page="0" id="i-07ce7bc5495da79f">
    <textBlock id="i-82f1cac821c06fc8">Jag har också konstaterat att alla som inte tycker som Folkpartiet är rasister. Jag kan konstatera att</textBlock>
    <textBlock id="i-98f304999269d862">Christina Rogestam nu tydligen har samma åsikt som Ny demokrati när det gäller flyktingpolitiken.</textBlock>
    <textBlock id="i-d2c62c9bb621e531">Jag tycker att det är förståndigt av Rogestam att ha denna inställning. Hon har insett att detta inte går.</textBlock>
    <textBlock id="i-4f66356e860e5270">Jag såg i dag i Expressen att det skrivs om tältläger.</textBlock>
    <textBlock id="i-99faaf396bee095d">Detta kommer naturligtvis att fortsätta. Det kanske inte handlar om 10 000 nästa månad. Det kanske handlar om 15 000, eller 20 000.</textBlock>
  </contentBlock>
  <contentBlock page="0" id="i-091550638f52c749">
    <textBlock id="i-7311d890dc47c0ec">Jag förstår inte varför vi inte också släpper in alla medborgare från gamla Sovjetunionen. De har nämligen exakt samma förutsättningar att få komma hit. Det är krig i vissa delar av landet även där.</textBlock>
  </contentBlock>
  <contentBlock page="0" id="i-921e9c6b0407f2ea">
    <textBlock id="i-20c001dafd0af705">Jag tror inte att någon i vårt parti eller någon svensk över huvud taget har någonting emot att hjälpa folk som behöver hjälp. Men då skall vi också ställa upp. Vad gör vi med våra flyktingar när de kommer hit? De får fortfarande inte arbeta. Om det vore möjligt för dem att arbeta, skulle de kunna spara pengar. De skulle kunna få städa våra anläggningar t.ex. Det kostar nämligen i dag 150 miljoner att städa en anläggning.</textBlock>
  </contentBlock>
  <contentBlock page="0" id="i-7b8b9a86f9ea83da">
    <textBlock id="i-4001226bb7c14372">På sistone har framförts berättigad kritik mot slarvet med pengarna från invandrarverket. Just nu pågår en intern revision, som är föranledd av min bok. Jag påstår där att invandrarverket slarvade bort 66 milj.kr. Varenda siffra i min bok var riktig.</textBlock>
    <textBlock id="i-071d6d3b1196e263">Man har inte ställt några som helst krav på den tjänsteman som slarvade bort pengarna. Man har bara undersökt de åtta anläggningar som jag angav i min bok, ingenting annat. Ingen slutledning över huvud taget har gjorts.</textBlock>
  </contentBlock>
  <contentBlock page="0" id="i-e15e51da999af499">
    <textBlock id="i-743f20ae2a1955f3">Om man ser på hur många anläggningar som finns här i landet, handlar slarvet förmodligen om 300--</textBlock>
    <textBlock id="i-0370901f9d4c7027">500 milj.kr. Jag kan försäkra er att om en bankdirektör skulle bete sig på detta sätt, skulle han få sitta inom lås och bom. Men invandrarverket skyddas hela tiden, och man pratar ofta om sekretess.</textBlock>
  </contentBlock>
  <contentBlock page="0" id="i-7dcd97b7528af221">
    <textBlock id="i-8d13d76159a79cc3">Jag träffade förut en företrädare för styrelsen. Med den inställning som herr Backlund har, förstår jag att vi aldrig någonsin kommer åt detta slarv. Det skulle ju innebära en kritik mot styrelsen.</textBlock>
  </contentBlock>
  <contentBlock page="0" id="i-486a73c9e655357a">
    <textBlock id="i-ecacb68c35aa0339">Jag tror att man nu kommer att göra en revision som är värd namnet. I den senaste revisionsberättelsen som jag har, som gäller åtta anläggningar inom invandrarverket -- den är ganska lång -- har man inte ens reda på hur betalningarna sker, om momsen ingår eller inte.</textBlock>
    <textBlock id="i-072ae4626986a354">Det är ju en viss skillnad i kostnad, som ni vet, med den höga moms vi har.</textBlock>
  </contentBlock>
  <contentBlock page="0" id="i-3e4d0adbff06dc02">
    <textBlock id="i-63130a3766789a43">Man kan också undra om Finland, Norge m.fl.</textBlock>
    <textBlock id="i-fc77e655bc5908b5">länder är oansvariga, eftersom de har en annan flyktingpolitik. Vi var inne på frågan om hemspråk.</textBlock>
    <textBlock id="i-3f83f95951758fc5">Det diskuteras i och för sig, men det är ganska intressant att veta att förra året fick 2 200 danskar och 1 300 norrmän hemspråksundervisning. Man undrar hur många svenskar som fick motsvarande undervisning i Norge och Danmark.</textBlock>
  </contentBlock>
  <contentBlock page="0" id="i-47d12de97df7c4e7">
    <textBlock id="i-4f6ab6e5b8ba1710">Det finns naturligtvis mycket mera som man skulle kunna ta upp i den här diskussionen, men jag kan sluta här. Gör vi inte något, får vi rasism i det här landet. Det är jag helt säker på.</textBlock>
  </contentBlock>
  <contentBlock page="0" id="i-bf5763c9fa9c8cd9">
    <textBlock id="i-7c8190be643486b2">(Applåder)</textBlock>
  </contentBlock>
  <contentBlock page="0" id="i-2f87e8b9cc8b7f62">
    <textBlock id="i-2f7b207f98cdc128">Anf. 66  RUNE BACKLUND (c) replik:</textBlock>
  </contentBlock>
  <contentBlock page="0" id="i-f5b59bd3975c86c6">
    <textBlock id="i-f21d26c10dd23689">Fru talman! Jag hade egentligen inte tänkt att begära replik på Bert Karlssons anförande. Men jag tycker att det är litet osmakligt när man använder riksdagens talarstol till att angripa en enskild tjänsteman på statens invandrarverk för att denne skulle ha slarvat bort 60 milj.kr. utan att vederbörande har någon chans att här i kammaren bemöta dessa påståenden. Jag tycker inte att man skall kasta ut sådana påståenden från den här talarstolen. Sådant skall hanteras utanför den här kammaren, där de som är anklagade har möjlighet att bemöta påståendena.</textBlock>
  </contentBlock>
  <contentBlock page="0" id="i-32fa99ca8b274dc9">
    <textBlock id="i-eb93d56cb6442fda">Anf. 67  BERT KARLSSON (nyd) replik:</textBlock>
  </contentBlock>
  <contentBlock page="0" id="i-a4e354c2dfc30d37">
    <textBlock id="i-d2712f8bfc56b82f">Fru talman! Jag kan inte påminna mig att jag nämnde något namn. Jag sade att det gällde en tjänsteman.</textBlock>
  </contentBlock>
  <contentBlock page="0" id="i-269573ed03877a0f">
    <textBlock id="i-a32f3a585730761d">Det är fantastiskt att man inte skall få kritisera det här. Hade det varit en bankdirektör som hade slarvat bort 66 miljoner, tror jag inte att någon hade haft något emot att vi hade angett namnet här i riksdagen. Men om man är tjänsteman inom den statliga förvaltningen kan man i princip bete sig precis hur som helst. När styrelsen är politiskt tillsatt är det tydligen helt legalt att göra på det här sättet.</textBlock>
  </contentBlock>
  <contentBlock page="0" id="i-c6343845ceea2455">
    <textBlock id="i-c2e0322c42d21de2">Anf. 68  RUNE BACKLUND (c) replik:</textBlock>
  </contentBlock>
  <contentBlock page="0" id="i-9485398e14a5f282">
    <textBlock id="i-1489e41978c063f8">Fru talman! För den som har följt det här ärendet en tid och sett de uttalanden som har gjorts av Bert</textBlock>
    <textBlock id="i-a38f52f03cfadb27">Karlsson går det naturligvis inte att ta miste på vilken tjänsteman som avses. Denne är också omnämnd i den bok som Bert Karlsson refererade till.</textBlock>
  </contentBlock>
  <contentBlock page="0" id="i-9513fc5f15507e1f">
    <textBlock id="i-57f6e45c0c042b47">Det pågår självfallet en fortlöpande revision inom statens invandrarverk liksom inom all annan statlig verksamhet. Skulle det framkomma att det varit ett sådant svinn av pengar som Bert Karlsson hänvisar till föranleder det naturligtvis åtgärder från invandrarverkets styrelse, riksrevionsverket och regeringen. Det utgår jag ifrån, och Bert Karlsson vet att det är på det sätet.</textBlock>
  </contentBlock>
  <contentBlock page="0" id="i-0d7521169521cf23">
    <textBlock id="i-9341a9b150f0e80b">Anf. 69  BERT KARLSSON (nyd) replik:</textBlock>
  </contentBlock>
  <contentBlock page="0" id="i-45817e2b17029fbd">
    <textBlock id="i-c412064ea269255f">Fru talman! Jag hoppas att jag kan ta det som ett löfte. Herr Backlund sitter faktiskt i styrelsen, och jag förstår att det känns när man får sådan här förödande kritik. Det är faktiskt bara att läsa innantill i den revision som har gjorts. Men jag förstår att det är litet svårt att läsa den, eftersom den är skriven på ett sådant sätt att ingen skall förstå. Man kan läsa om beläggning på 25 %, 600</textBlock>
    <textBlock id="i-9fe551462a8077ef">kr. per dygn, böter på 3--4 milj.kr., att man har hyrt hotell trots att man har haft låg beläggning på olika flyktingslussar osv. Jag förstår att det här inte är någon munter läsning. Jag förstår också varför revisionen är gjord på det här sättet så att man inte skall kunna se hur många kronor och ören som har slarvats bort.</textBlock>
  </contentBlock>
  <contentBlock page="0" id="i-996f0237362545c3">
    <textBlock id="i-b166f48440b04788">Talmannen anmälde att Rune Backlund anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-69aaa78fb8f333a3">
    <textBlock id="i-72952958b7f215a9">Anf. 70  JOHN BOUVIN (nyd):</textBlock>
  </contentBlock>
  <contentBlock page="0" id="i-367f4332a42d8fc0">
    <textBlock id="i-770cd51c2872c87e">Fru talman! Riksdagsledamöter! Jag har nu suttit här i två tre timmar och lyssnat på en fantastisk debatt. Jag vet inte riktigt var jag skall börja.</textBlock>
  </contentBlock>
  <contentBlock page="0" id="i-26065fcc3cca072a">
    <textBlock id="i-fb4762b6588ee9fa">Jag tycker att Rune Backlund visar en otrolig naiv tilltro till svensk massmedia. Det är helt fantastiskt.</textBlock>
    <textBlock id="i-8fed2794508ec689">Men det är ju så svensk massmedia fungerar i dag.</textBlock>
    <textBlock id="i-7dae98a7c0372d17">Den är så fenomenal att man kan rycka ut precis det som passar ens syfte, och sedan använder man detta som faktauppgifter. Det är rent ut sagt bedrövligt.</textBlock>
    <textBlock id="i-662a8d1020434af1">Jag vill med bestämdhet påstå att jag har mycket stor erfarenhet av detta, av den behandling jag själv har fått. Jag har t.o.m. bevis för allt det här, men det är ingen som är intresserad av sanningen. Jag skulle kunna stå här hela dagen och berätta om allt detta, men vad hjälper det.</textBlock>
  </contentBlock>
  <contentBlock page="0" id="i-e1b27bbde3131117">
    <textBlock id="i-18b6e3e0a4711b7a">Maj-Lis Lööw var inne på att det fanns en enighet i kammaren innan. Ja, före valet fanns i princip en stor enighet. Jag kan inte låta bli att reflektera över detta. Ny demokrati kom ju in här och ryckte upp er ur er törnrosasömn. Vi stoppar in en verklighet här, och genast blir det liv i luckan.</textBlock>
  </contentBlock>
  <contentBlock page="0" id="i-9be1ba58dd25849c">
    <textBlock id="i-0ba5f014c3bffdb2">Bert Karlsson nämnde att om man inte tycker och tänker som en folkpartist är man en rasist.</textBlock>
    <textBlock id="i-f8ff23c7b8ce1d75">Folkpartiet har nog egentligen stavat fel på sitt partinamn. Jag vill påstå att de är folkrasister.</textBlock>
    <textBlock id="i-2bf22aaa357fe2b5">Såvitt jag förstod av Folkpartiet här i kammaren skulle folkpartisterna vara de enda som är ärliga och står för vad de gör medan vi andra är oärliga.</textBlock>
    <textBlock id="i-7de36d0709279c1c">Jag kunde tolka detta som att vi inte säger och agerar utifrån vad folket tycker och tänker.</textBlock>
  </contentBlock>
  <contentBlock page="0" id="i-3471a16c226ad8de">
    <textBlock id="i-2a8d998841a3fa43">Om man är intresserad av att få reda på vad folket tycker och tänker är det mycket lätt att få reda på det. Det är bara att gå ut med en folkomröstning så är den saken klar. Men det vågar man inte. Då måste man ju vakna upp och inse att man har gått och drömt länge och väl. Det här är fantastiskt.</textBlock>
  </contentBlock>
  <contentBlock page="0" id="i-79eab0021ea433db">
    <textBlock id="i-452822417baffc9a">Så till betydelsen av ordet rasism. När jag har suttit och pratat med ledamöter här har jag fått höra de mest skrämmande uttryck. Det beror på vilket tillstånd man är i. Ordets rätta betydelse enligt ordböcker anses inte gälla. Det gäller hur man sätter det i sitt sammanhang.</textBlock>
  </contentBlock>
  <contentBlock page="0" id="i-d32ff98de5f2ef22">
    <textBlock id="i-a1e46e3d4a17013d">Jag lade in en motion på ett tidigt stadium om att begränsa invandringen ett år till ett minimum. Det är klart att det kanske var litet för saftigt. I</textBlock>
    <textBlock id="i-027cecbd193000c1">motionen säger jag bl.a. att den s.k. rasismen sprider sig i vårt land, liksom i hela Europa. Är det så svårt att förstå varför? Fortsätter vi med den nuvarande politiken kommer även de som inte vill förstå att vakna. Nu är det i och för sig inte så många som sitter här. Jag frågade vidare varför man inte skall ta tag i problemen och lyfta fram dem i ljuset? Då kommer alla s.k. förståsigpåare, experter m.fl. att skrika: Rasism, rasism. Det var precis vad som hände.</textBlock>
  </contentBlock>
  <contentBlock page="0" id="i-a1e663f8c32973a6">
    <textBlock id="i-66e7b33559bf2490">Jag vill påstå att det inte finns någon direkt rasism.</textBlock>
    <textBlock id="i-30ea67731810db86">Det finns ett fåtal människor i det här landet som är äkta rasister. Och sedan finns en skapad s.k. rasism.</textBlock>
    <textBlock id="i-a4426cdc3308d3a3">Vilka är det som ligger bakom detta? Jag tar bl.a.</textBlock>
    <textBlock id="i-ba4edfba735252b4">upp detta i en motion: Våra politiska ledare har också under lång, lång tid provocerat befolkningen genom att stämpla alla som ifrågasatt flyktingpolitiken som rasister, extremister och mörkermän. Det är klart att då blir det ju så här.</textBlock>
  </contentBlock>
  <contentBlock page="0" id="i-2cc0cdc2873850c5">
    <textBlock id="i-47aa904723f11ecf">I Sverige är det märkbart att vi inte vågar ta egna kliv. Vi måste se hur storebror någonannanstans gör. Det gäller t.ex. för neutralitetspolitiken.</textBlock>
    <textBlock id="i-f60d517b75af9bf3">Detsamma gäller visumtvånget. Nu kanske det börjar hända saker, eftersom de stora pojkarna ute i Europa har börjat inse allvaret. Då kanske Sverige vågar ta ett eget ansvar.</textBlock>
  </contentBlock>
  <contentBlock page="0" id="i-40eb05cf4be57cee">
    <textBlock id="i-0dff27436ba43ad2">Flyktingpolitiken och flyktingmottagningen är ett växande och ytterst dyrbart problem. Regering och riksdag har inte vågat hantera frågorna. Man har inte velat upplysa folket om det faktiska läget, och man har inte kunnat fatta rationella beslut som kan omsättas i handling av invandrarverk och polismyndigheter. Budgetöverskridande i magnifik miljardklass är på väg. Men vad har det för betydelse med några miljarder hit eller dit. Vi betalar ju ränta på våra utlandslån som vi har skapat under en fyrtioårsperiod. Staplar vi dessa tusenlappar på varandra får vi en stapel som är 8,4</textBlock>
    <textBlock id="i-ddb18653b04700d1">kilometer hög. Vad spelar det då för roll med några miljarder hit eller dit? Det har ju ingen betydelse.</textBlock>
  </contentBlock>
  <contentBlock page="0" id="i-6feaef880dbac02a">
    <textBlock id="i-da3f74e2895cdefb">Sverige behöver helt enkelt en konkret och realistisk flyktingpolitik. Ny demokrati ställer gärna upp på diskussioner, förhandlingar, informationskampanjer och annat som behövs för att få en ändring till stånd. De fyllda lägren och de långa köerna visar att regeringen inte har grepp över situationen. Det är bara att titta på situationen i dag, så ser vi den.</textBlock>
  </contentBlock>
  <contentBlock page="0" id="i-72e67692ba2ae1cc">
    <textBlock id="i-64133496c3e65987">Min taltid är ute, så jag får väl återgå till bänken.</textBlock>
  </contentBlock>
  <contentBlock page="0" id="i-effa26594efeac75">
    <textBlock id="i-abf7d5f0a5274410">(Applåder)</textBlock>
  </contentBlock>
  <contentBlock page="0" id="i-2112b898725341e5">
    <textBlock id="i-720c9a8e5008b2b6">Anf. 71  TALMANNEN:</textBlock>
  </contentBlock>
  <contentBlock page="0" id="i-25d07ea8fe4d5fcc">
    <textBlock id="i-ba78a72fcd249bc1">Jag vill erinra om riksdagsordningens stadgande om att ledamot inte bör använda förolämpande uttryck.</textBlock>
  </contentBlock>
  <contentBlock page="0" id="i-b7dd2753ad99a7b3">
    <textBlock id="i-c08ab1ed3bf801c3">Anf. 72  Kulturminister BIRGIT FRIGGEBO</textBlock>
    <textBlock id="i-6d547bd561d203c1">(fp):</textBlock>
  </contentBlock>
  <contentBlock page="0" id="i-d00c393c629a32a1">
    <textBlock id="i-43ec0d2e17ee5cd1">Fru talman! Jag ber först om ursäkt för att jag inte kunde vara närvarande under de första inledande minuterna av den här diskussionen. Det berodde på att vi hade en överläggning i regeringen om just problemen vad avser Jugoslavien. Jag skall här något redovisa den aktuella situationen.</textBlock>
  </contentBlock>
  <contentBlock page="0" id="i-0000b38529b5be12">
    <textBlock id="i-865b6f61a6635177">Över en miljon människor i det forna Jugoslavien har lämnat sina hem. Ungefär en miljon är på flykt inom det forna Jugoslavien, och ett par hundratusen har lämnat landet och gett sig ut på flykt runt om i Europa. Europa har inte upplevt något liknande sedan det andra världskriget.</textBlock>
  </contentBlock>
  <contentBlock page="0" id="i-80de21e1b36339d8">
    <textBlock id="i-ea732d21de3cdcee">Till Sverige har det sedan förra sommaren kommit ungefär 25 000 personer ifrån det forna</textBlock>
    <textBlock id="i-d6791bc8b5dbcf1b">Jugoslavien. Sedan årskiftet har det kommit ungefär 15 000. Genomsnittet på senare tid är ungefär 1 000 personer i veckan. Det varierar mellan 800 och 1 300. Det betyder ca 4 000 personer i månaden, inte 10 000 som uppgavs här tidigare.</textBlock>
  </contentBlock>
  <contentBlock page="0" id="i-eda69154b3b890d2">
    <textBlock id="i-a8defd7cdc935cb5">Bakgrunden till den här situationen behöver man egentligen inte orda särskilt mycket om. Det forna</textBlock>
    <textBlock id="i-1579e21e5bee3159">Jugoslavien upplever inre oroligheter och konflikter mellan befolkningsgrupper. I vissa delar har det utbrutit regelrätt krig.</textBlock>
  </contentBlock>
  <contentBlock page="0" id="i-7a16fa6f85d0774f">
    <textBlock id="i-662eea7353896336">De flesta som kommer hit är kosovoalbaner. De utgör mellan 80 och 85 %. Konflikten i Kosovo har samma bakgrund som de andra konflikterna inom det forna Jugoslavien, nämligen befolkningsgrupper som inte kan komma sams. I</textBlock>
    <textBlock id="i-958322b560ef53c0">vissa delar bedrivs en ren fördrivningspolitik. Den här situation är inte ny i Kosovo. Den började uppstå 1989 när det relativa självstyret som Kosovo hade avskaffades. Man började vräka folk ifrån deras bostäder. Skolor stängdes så att barnen inte kunde gå i skolan. Människor blev uppsagda ifrån sina arbeten. Detta är i vissa delar led i en systematisk fördrivningspolitik.</textBlock>
  </contentBlock>
  <contentBlock page="0" id="i-578f4427c72f535e">
    <textBlock id="i-34741ee577213e14">Det är sant att det inte har kommit till regelrätta krigshandlingar i Kosovo, ännu. Man gör bedömningen att det alltmer ökade och tydliga kravet på självständighet också för Kosovo kan bidra till att pressa fram rena krigshandlingar. En del kommer hit för att de är krigsvägrare. De vill undvika att inkallas i den serbiska armén.</textBlock>
  </contentBlock>
  <contentBlock page="0" id="i-e89f8fdfadc0d49b">
    <textBlock id="i-ddba7dcb97eb0942">Invandrarverket och utlänningsnämnden har bestämt sig för att inte fatta några beslut beträffande de personer som kommer hit. Det finns dock undantag. Människor som har begått brott kan få återvända till det forna Jugoslavien. När det gäller Slovenien och Makedonien fattas beslut, och man verkställer också de avslag på ansökningar om uppehållstillstånd som människor från Slovenien och Makedonien har fått.</textBlock>
  </contentBlock>
  <contentBlock page="0" id="i-3cddad8860627097"/>
  <contentBlock page="0" id="i-94da3ec4fd1904a4">
    <textBlock id="i-0fa6fd9423644a50">Verkställandet sker också ibland i stora grupper för att tydliggöra att vi inte betraktrar Slovenien och framför allt Makedonien som ett område varifrån man som politisk flykting självfallet skall få politisk asyl i Sverige.</textBlock>
  </contentBlock>
  <contentBlock page="0" id="i-ed1951aadd51a30b">
    <textBlock id="i-46231fb5e049adb8">Den långa historia som Claus Zaar presenterade för kammaren har alltså inte någon som helst relevans i de sammanhang vi diskuterar Jugoslavien, eftersom den uppenbarligen handlade om personer som kommer just från Makedonien.</textBlock>
  </contentBlock>
  <contentBlock page="0" id="i-809ff522be10328e">
    <textBlock id="i-8b1079a04873864a">På förläggningarna finns för närvarande mellan</textBlock>
    <textBlock id="i-c4b18f85cbd0f192">37 000 och 38 000 personer, varav merparten kommer från det forna Jugoslavien.</textBlock>
    <textBlock id="i-ecd5e93f4c24082d">Invandrarverkets egen bedömning är att man inom den ordinarie verksamheten klarar situationen för ett mottagande upp till 50 000 personer. Hittills har invandrarverket hanterat situationen mycket bra.</textBlock>
    <textBlock id="i-33ff8a7549dde599">Man har dragit lärdom av erfarenheter från liknande situationer tidigare.</textBlock>
  </contentBlock>
  <contentBlock page="0" id="i-08c495639a6ebce9">
    <textBlock id="i-983be8a7cb27bdaa">Det har nu uppförts tält på en ort i Skåne, som fungerar som en sluss i avvaktan på att människorna skall transporteras längre norrut, eftersom slussarna i Skåne är fullbelagda.</textBlock>
    <textBlock id="i-978f7780c3b5421b">Vistelsetiden i tältförläggning rör sig om någon dag eller ett par dagar i avvaktan på att permanenta förhållanden kan ordnas.</textBlock>
  </contentBlock>
  <contentBlock page="0" id="i-2cdafa5cc5fa99e7">
    <textBlock id="i-9c8e01a184de35c4">I Europa hanterar man frågan på liknande sätt som i Sverige. Man väntar med att fatta beslut, vilket egentligen innebär en de facto-rätt att vistas i resp.</textBlock>
    <textBlock id="i-8b831c8053e9269a">land i Europa i avvaktan på slutligt beslut.</textBlock>
    <textBlock id="i-3994a9c77164f3a7">Bakgrunden är naturligtvis den osäkra situationen i</textBlock>
    <textBlock id="i-bf4f5ecf4e1200b6">Jugoslavien.</textBlock>
  </contentBlock>
  <contentBlock page="0" id="i-990f067d3f5ce4e1">
    <textBlock id="i-3f7e52e4be6e38c5">Under den senaste tiden har Tyskland diskuterats mycket. Det har icke införts något visumtvång i</textBlock>
    <textBlock id="i-abf602ea1a1bf885">Tyskland. Det finns ett visumtvång visavi Bosnien, men det har sitt ursprung i att Tyskland vid erkännandet av Bosnien inte införde någon visumfrihet. I övrigt finns det inget visumtvång gentemot det forna Jugoslavien. Men man har skärpt gränskontrollen och tillåter bara s.k. bona fide-resenärer att komma in i landet.</textBlock>
  </contentBlock>
  <contentBlock page="0" id="i-c6d3bac44059a9f4">
    <textBlock id="i-afb9614da9863e89">Enligt de informationer som vi har fått är det inte heller i Ungern aktuellt att diskutera ett visumtvång.</textBlock>
  </contentBlock>
  <contentBlock page="0" id="i-d6f06e44ab5b4b8e">
    <textBlock id="i-8e9b244b87def0f6">Samtidigt skall det upplysas att visumtvång inte förhindrar flyktingar att närma sig en gräns och begära politisk asyl, om de har kommit in i ett land.</textBlock>
    <textBlock id="i-94a32d8e8d2a23f8">Enligt Genèvekonventionen har man då rätt att få sin ansökan om asyl prövad.</textBlock>
  </contentBlock>
  <contentBlock page="0" id="i-600fab3bfe9502a0">
    <textBlock id="i-401b9b51e428ffd4">Självfallet följer regeringen noggrant vad som händer. Det är viktigt att länderna i Europa har en samsyn och ett gemenamt uppträdande, så att vi tillsammans kan tillmötesgå den vädjan som flyktingkommissarien bl.a. uttryckte vid ett besök i</textBlock>
    <textBlock id="i-c6713b6a1d1c430d">Sverige i går, en vädjan om att Europas länder inte skall stänga sina gränser.</textBlock>
  </contentBlock>
  <contentBlock page="0" id="i-4e969b6e6fc93da3">
    <textBlock id="i-c8baea2065a561cf">Vi tar nu kontakt på hög nivå med andra berörda länder, i första hand med Tyskland, Ungern och även med andra länder för att få till stånd ett gemensamt uppträdande, så att skyddsbehovet för de människor som söker sig undan krigshandlingar och annan förföljelse kan uppfyllas.</textBlock>
  </contentBlock>
  <contentBlock page="0" id="i-d3fd35e0c350654a">
    <textBlock id="i-085c345b1e2c1dc8">För det tredje befinner sig en miljon människor på flykt inom det forna Jugoslavien. De rör sig inte särskilt långt, men i takt med att de flyttar från sina hem bränns hemmen eller ockuperas av en annan befolkningsgrupp.</textBlock>
  </contentBlock>
  <contentBlock page="0" id="i-e705212e5740227c">
    <textBlock id="i-f8095b448b7402c2">Vi har kunnat notera att det råder brist på mat i vissa områden. Dessutom är det naturligtvis nödvändigt att få någon form av tak över huvudet, när man har flytt från sitt hem.</textBlock>
  </contentBlock>
  <contentBlock page="0" id="i-6ee0103e32b352ec">
    <textBlock id="i-a7ea95936f305442">Som vanligt kan man göra den bedömningen att de flesta säkert vill återvända hem när läget blir lugnt.</textBlock>
    <textBlock id="i-00d3ed0a7eb80441">Då skall man möjliggöra så att de inte behöver flytta så långt. Det är önskvärt att de kan stanna i de lugna delarna av Jugoslavien.</textBlock>
  </contentBlock>
  <contentBlock page="0" id="i-a02a8d823248bd74">
    <textBlock id="i-f4553515538eb4f6">UNHCR har ett projekt som innebär att man förser människor med mat och tak över huvudet. Det har utgått en vädjan från generalsekreteraren och flyktingkommissarien om stöd för detta projekt.</textBlock>
    <textBlock id="i-4c86419f2d861004">Sverige har tidigare lämnat sitt stöd, och vi kommer att möta den vädjan som finns om ytterligare stöd för att möjliggöra för människor att stanna kvar i sina hemländer.</textBlock>
  </contentBlock>
  <contentBlock page="0" id="i-3d59f7ebfd0a6723">
    <textBlock id="i-2a850f31e56e6a28">Herr talman! Det uttalande som gjordes gentemot invandrarverkets chef Christina Rogestam anser jag vara oförskämt. Man påstod att hon har samma uppfattning som Ny demokrati. Jag har haft överläggningar med invandrarverkets chef, och det finns ingen som helst skillnad i uppfattning mellan invandrarverket och regeringen om behovet av åtgärder.</textBlock>
  </contentBlock>
  <contentBlock page="0" id="i-48c405fe4ae21b0c">
    <textBlock id="i-587e9ca9c416d5dc">Anf. 73  CLAUS ZAAR (nyd) replik:</textBlock>
  </contentBlock>
  <contentBlock page="0" id="i-d8492777149a3fc1">
    <textBlock id="i-60264bb58529f133">Herr talman! Jag har tagit reda på hur det är i</textBlock>
    <textBlock id="i-a18fa576ca0fab27">Slovenien. Där är inte förhållandena krigsliknande.</textBlock>
    <textBlock id="i-0acd833c56bb937c">För några månader sedan var jag själv där nere, och jag håller dagliga kontakter med Slovenien. Men här har man sagt att man inte tar emot fler än 6 000</textBlock>
    <textBlock id="i-f7901bd1ae7d8ed9">flyktingar. Det har alltså gjorts en begränsning, trots att det rör sig om sådana mängder. Man bör väl försöka att se till att de jugoslaviska flyktingarna stannar i dessa områden, eller hur, invandrarministern?</textBlock>
  </contentBlock>
  <contentBlock page="0" id="i-a928c5c6eefde3c1">
    <textBlock id="i-78390f9ec5d855da">Anf. 74  Kulturminister BIRGIT FRIGGEBO</textBlock>
    <textBlock id="i-82403e50de6d84b3">(fp):</textBlock>
  </contentBlock>
  <contentBlock page="0" id="i-4e329c669868ee4f">
    <textBlock id="i-2fb413aca5c2dfd7">Herr talman! Jag vet inte om Claus Zaar lyssnade på vad jag sade. Jag redovisade att Sverige redan tidigare har bidragit till UNHCR:s -- alltså FN:s flyktingkommissions -- projekt, som innebär att man förser de interna flyktingarna i det forna</textBlock>
    <textBlock id="i-35b13513adedf465">Jugoslavien med mat och i största möjliga utsträckning också med tak över huvudet.</textBlock>
  </contentBlock>
  <contentBlock page="0" id="i-2ff63ec9a8c446b8">
    <textBlock id="i-930a84b9edfab4e0">Det är regeringens avsikt att gå in och ytterligare stödja detta projekt, som för övrigt fick ett stöd på</textBlock>
    <textBlock id="i-f1396cc3df869351">30 miljoner US-dollar i förra veckan från EG.</textBlock>
    <textBlock id="i-e70fd7b897bd1d4c">Syftet med projektet är naturligtvis att möjliggöra för människor att stanna i närområdet, att de inte skall behöva ge sig ut på längre flykt i Europa och att de skall kunna återvända till sina ursprungliga hem, när det förhoppningsvis har lugnat ner sig i området.</textBlock>
  </contentBlock>
  <contentBlock page="0" id="i-6eb5f1c8ab08f232">
    <textBlock id="i-08c96bb8e96fb944">Anf. 75  PETER KLING (nyd) replik:</textBlock>
  </contentBlock>
  <contentBlock page="0" id="i-380a7ea4d12760d8">
    <textBlock id="i-60201e6dd9ee4185">Herr talman! Birgit Friggebo sade att vi skall försöka att hjälpa folkgrupper när det finns risk för att de inte kan samsas. I stor sett i hela världen finns det ju risk för att folkgrupper inte kan samsas.</textBlock>
    <textBlock id="i-a103fcd25393ffbe">Inom OSS, t.ex., där det är stora problem finns det uppenbara risker för krig. Skall vi i så fall ta emot flyktingar också därifrån? I så fall får vi stora problem. Jag vill fråga Birgit Friggebo: Om det finns risk för att folkgrupper inte kan samsas, skall vi då ta hand om flyktingar ur sådana folkgrupper?</textBlock>
  </contentBlock>
  <contentBlock page="0" id="i-013962b9bcc543f1">
    <textBlock id="i-502e4bd8dbec09c5">Jag har ytterligare en fråga. Det pågår inte något krig i Kosovo. Som jag nyss nämnde är situationen där sådan att det finns risk för att man inte kan samsas. Men vi kan ju inte ta emot alla så fort den här risken finns. Resultatet blir att vi får en kraftigt ökad invandring. Jag vill fråga Birgit Friggebo:</textBlock>
    <textBlock id="i-f9971e11ec5c3229">Varifrån skall vi ta de kraftigt ökade anslagen som behövs i samband med dessa problem? Skall vi höja skatterna, eller skall vi låna pengar utomlands för att klara av de problem som uppstår?</textBlock>
  </contentBlock>
  <contentBlock page="0" id="i-006fad6d186b7caa">
    <textBlock id="i-8e1e032fc2b40f23">Anf. 76  Kulturminister BIRGIT FRIGGEBO</textBlock>
    <textBlock id="i-788635e415f0fd9d">(fp):</textBlock>
  </contentBlock>
  <contentBlock page="0" id="i-bd19b1d427444a01">
    <textBlock id="i-b24d86daac71403b">Herr talman! Vi har en situation i Jugoslavien som har lett till att 25 000 människor nu har kommit till</textBlock>
    <textBlock id="i-12a9b059f2f857ef">Sverige. Totalt i världen finns det ungefär 17</textBlock>
    <textBlock id="i-cc775c2e61bfcb54">miljoner flyktingar. De flesta befinner sig i Asien, i</textBlock>
    <textBlock id="i-f0cffdd76ae1398f">Afrika och i Amerika. Europa är den kontinent som har tagit emot det minsta antalet flyktingar.</textBlock>
  </contentBlock>
  <contentBlock page="0" id="i-17812f23ea2ede29">
    <textBlock id="i-705885b839ba98af">Ny demokrati vill inte diskutera denna konkreta situation på annat sätt än att säga att de är ekonomiska flyktingar, och Ny demokrati tror att den besvärjelsen kan leda fram till att människor inte skall söka sig hit i fortsättningen. Man ägnar sig också åt en hotbildsverksamhet. Man förespeglar vad som eventuellt kan komma att hända i framtiden för att komma ifrån att hantera de problem och bekymmer som de här människorna har, som söker sig ifrån Jugoslavien.</textBlock>
  </contentBlock>
  <contentBlock page="0" id="i-1099768ec1fb786a">
    <textBlock id="i-56ef968cd5422eda">Mycket av det som Ny demokrati säger är väldigt oprecist, och därför är det svårt att veta vad ni egentligen vill. I yrkanden av Ny demokrati vilka behandlas i riksdagen i dag står: ''- -- - utlänningar som har allvarliga och uppenbara skäl att fly från något -- - -'' skall få asyl. Jag skulle vilja veta vad detta något är för någonting.</textBlock>
  </contentBlock>
  <contentBlock page="0" id="i-f1d539ddd4b7eeb4">
    <textBlock id="i-8d51e804fbd176f8">Menar Ny demokrati att människor som flyttar på grund av ekonomiska bekymmer, fattigdom och miljökatastrofer är människor som har allvarliga och uppenbara skäl att fly? Menar ni att vi i så fall skulle utöka skälen till att ge asyl här i Sverige.</textBlock>
  </contentBlock>
  <contentBlock page="0" id="i-07d86bec7286a7f9">
    <textBlock id="i-8163142156c9ec3a">Anf. 77  PETER KLING (nyd) replik:</textBlock>
  </contentBlock>
  <contentBlock page="0" id="i-02bacec7bdc2279c">
    <textBlock id="i-fc9232297232201a">Herr talman! Det är klart att vi vill ta emot människor som har det svårt, men vi är samtidigt realister. Man kan ju inte ta emot halva världen därför att halva världen har det svårt -- eller därför att 80 % har det svårt. Det vet ju alla. Man måste samtidigt vara realist.</textBlock>
  </contentBlock>
  <contentBlock page="0" id="i-28743f0305ed8884">
    <textBlock id="i-38ab7092e0df2e00">Man kan inte bara ta in folk för att man skall ta in folk och agera som en världsgud för alla människor.</textBlock>
    <textBlock id="i-923f66d5aa218158">Vi måste inse att vi också skall kunna klara av situationen. Jag frågar än en gång: Varifrån skall vi ta pengarna när det här kommer att skena i väg kanske uppåt ett par tre miljarder kronor till? Vi har inte ens pengar till våra fattigpensionärer. Hur skall vi kunna förklara ett sådant agerande för dem?</textBlock>
  </contentBlock>
  <contentBlock page="0" id="i-f0a54c5190e3c8a2">
    <textBlock id="i-8b49234814a14a6f">Vi är medvetna om att flyktingar skall tas emot, men kanske inte i samma utsträckning som i dag.</textBlock>
    <textBlock id="i-b968436404fa2dca">Man måste sätta en gräns någonstans. Det är inte något svammel, Birgit Friggego, utan det är realism.</textBlock>
  </contentBlock>
  <contentBlock page="0" id="i-07f91e7f82ac065e">
    <textBlock id="i-8b4313c15af20cad">Anf. 78  Kulturminister BIRGIT FRIGGEBO</textBlock>
    <textBlock id="i-48a609f17457642f">(fp):</textBlock>
  </contentBlock>
  <contentBlock page="0" id="i-48a28e45e54f8148">
    <textBlock id="i-70f4e07cb154bab5">Herr talman! Jag frågade Peter Kling om vad kraven på att det skall handla om ''utlänningar som har allvarliga och uppenbara skäl att fly från något''</textBlock>
    <textBlock id="i-dfa5adae2d9c5906">var för att de skall ges asyl här i Sverige. Det är uppenbarligen en grundläggande regel som skall tillämpas på något sätt. Det handlar ju inte om att sätta något tak eller att bestämma några kvoter, utan det är ju en generell regel som i så fall skulle tillämpas.</textBlock>
  </contentBlock>
  <contentBlock page="0" id="i-168ec9f00f45fd7d">
    <textBlock id="i-735c3009ae244991">Min fråga var om de människor som har allvarliga och uppenbara skäl att fly från t.ex. fattidom och miljökatastrofer skall få asyl i Sverige. Vill Ny demokrati utvidga asylbegreppet här i Sverige?</textBlock>
  </contentBlock>
  <contentBlock page="0" id="i-f915805563c47078">
    <textBlock id="i-2b0d4fba687786f0">Hittills har vi i Sverige tagit emot 25 000 människor från det forna Jugoslavien. Jag är alldeles övertygad om att många av dessa människor vill återvända hem igen om situationen ändras där nere. Menar Ny demokrati att vi inte skall ta vårt ansvar och ge människor skydd mot bomber och förföljelse? Det handlar om människor vilkas hem bränns upp, som sägs upp från sina arbeten så att de inte kan försörja sig, vilkas barn inte får gå i skola och vilkas möjligheter att själva bestämma över sin framtid är kraftigt ifrågasatt.</textBlock>
  </contentBlock>
  <contentBlock page="0" id="i-f32b4442e3c2067e">
    <textBlock id="i-005c663f50367524">Anf. 79  BERT KARLSSON (nyd) replik:</textBlock>
  </contentBlock>
  <contentBlock page="0" id="i-5420e90c8699322b">
    <textBlock id="i-6c379353dea98cfc">Herr talman! Birgit Friggebo svarade aldrig varifrån man skulle ta de tre fyra miljarderna. Hon svarade inte heller på när situationen för fattigpensionärerna skulle åtgärdas -- de har det också svårt.</textBlock>
  </contentBlock>
  <contentBlock page="0" id="i-7441d2fcda63b524">
    <textBlock id="i-09a62c37f1424083">Jag skulle också vilja ha svar på varför man utvisade de polska zigenarna för ett halvt år sedan. De hade väl också skäl att få stanna.</textBlock>
  </contentBlock>
  <contentBlock page="0" id="i-3f539a7d01bc6862">
    <textBlock id="i-58319c4dd9aa6a44">Christina Rogestam var tydligen överens med regeringen. Innebär det att visum kommer att införas?</textBlock>
  </contentBlock>
  <contentBlock page="0" id="i-b16f8aaa8123e8b0">
    <textBlock id="i-63215d7c45b6cc34">Anser Birgit Friggebo att man i Norge och Finland är oansvarig, eftersom en annan flyktingpolitik tillämpas där?</textBlock>
  </contentBlock>
  <contentBlock page="0" id="i-0b52f541ab27f5cf">
    <textBlock id="i-912356b30aa67b4f">Kommer vi att tillåta medborgare från gamla</textBlock>
    <textBlock id="i-08837ff2bb1616df">Sovjetunionen att komma hit? De har exakt samma förutsättningar som medborgarna i gamla</textBlock>
    <textBlock id="i-7be89f029599b938">Jugoslavien.</textBlock>
  </contentBlock>
  <contentBlock page="0" id="i-762bcde8df2f5f7b">
    <textBlock id="i-f18f9c5e12f4fafd"/>
    <textBlock id="i-c89d55aa0d2fc027">Så till slöseriet på invandrarverket. En som är väl informerad om detta är naturligtvis Birgit</textBlock>
    <textBlock id="i-15101f923908bb31">Friggebo -- jag har personligen informerat henne.</textBlock>
    <textBlock id="i-7f71946068bb090f">Vad har regeringen gjort åt detta slöseri.</textBlock>
  </contentBlock>
  <contentBlock page="0" id="i-3e793f0a1d1d1bdc">
    <textBlock id="i-2376f7320838efd6">Är revisioner beställda utifrån, eller är frågan fortfarande intern, så att på sin höjd styrelsen får besked om hur det går till?</textBlock>
  </contentBlock>
  <contentBlock page="0" id="i-11b7caf4ec29c965">
    <textBlock id="i-1e34cdeba5f1d1e5">Det här är många frågor, och jag tror inte att jag får svar på någon av dem. Det kommer emellertid att bli mycket intressant att följa det hela.</textBlock>
  </contentBlock>
  <contentBlock page="0" id="i-2ecf487455635958">
    <textBlock id="i-fa8ffa3ece6841fe">Anf. 80  Kulturminister BIRGIT FRIGGEBO</textBlock>
    <textBlock id="i-1d61e7fde802dcff">(fp):</textBlock>
  </contentBlock>
  <contentBlock page="0" id="i-80df687bee94c75c">
    <textBlock id="i-a2e7c74e3c4f2a15">Herr talman! Jag besvarade häromdagen en fråga här i riksdagen, vilken hade ställts av Bert</textBlock>
    <textBlock id="i-475419dba31ef19f">Karlsson. Bert Karlsson behagade emellertid inte komma hit. Vad jag då sade när det gäller invandrarverket var att man har gjort en egen, dvs.</textBlock>
    <textBlock id="i-fe01247094f9740b">en intern revision. På invandrarverket har man själv kommit fram till att verksamheten inte har skötts särskilt bra på vissa punkter.</textBlock>
  </contentBlock>
  <contentBlock page="0" id="i-dcce2f8cab88e250">
    <textBlock id="i-354abf93accdcc57">Vi har ett system för revision av statliga utgifter, dels riksdagens revisorer, dels riksrevisionsverket.</textBlock>
    <textBlock id="i-ac9e1652a0efa5af">Invandrarverkets interna revision har nu överlämnats till riksrevisionsverket av invandrarverket självt, och i och med det blir det en extern granskning av invandrarverkets verksamhet.</textBlock>
    <textBlock id="i-3b9b9ca112beb851">Precis så skall det gå till. Självfallet skall det inte i någon verksamhet här i Sverige slösas i onödan.</textBlock>
  </contentBlock>
  <contentBlock page="0" id="i-3d9ab2bd4bbfef62">
    <textBlock id="i-d199c9d79ebe6663">När det gäller utgifterna för flyktinginvandringen pågår en enorm myt- och ibland lögnverksamhet.</textBlock>
    <textBlock id="i-927765603a4fbd27">Jag vet inte hur många insändare och brev som jag har sett i vilka omtalas att de direkta utgifterna för flyktinginvandringen är 40 miljarder kronor. Jag vet inte alls om någon från Ny demokrati har deltagit i spridandet av dessa uppgifter. Det är emellertid den typen av uppgifter som sprids runt om i landet.</textBlock>
  </contentBlock>
  <contentBlock page="0" id="i-0d095845d46a192d">
    <textBlock id="i-240fe5574096b8dd">Kostnaderna är betydligt lägre. Dessa pengar utbetalas i dag, därför att vi anser att människor skall ges skydd när så behövs. Tidigare har människor fått stanna, därför att de har fått vänta för länge på beslut, inte därför att de har varit i behov av skydd. Så var fallet inom invandrarverket tidigare -- nu har det blivit bättre -- och senare inom regeringskansliet under den socialdemokratiska tiden. Det har naturligtvis inneburit att fler har fått tillstånd än eljest skulle ha fått. Det har också inneburit att verksamheten har blivit dyrare än vad den skulle behöva vara.</textBlock>
  </contentBlock>
  <contentBlock page="0" id="i-2c5195505afc8549">
    <textBlock id="i-917d24831d40d16d">Vi har nu tillsatt kraftiga resurser för att se till att få bort de balanser som finns, inte minst hos utlänningsnämnden, och som är ett resultat av den gamla regeringens fögderi.</textBlock>
  </contentBlock>
  <contentBlock page="0" id="i-4081e302c4840b79">
    <textBlock id="i-313d1276c6d2da76">Anf. 81  BERT KARLSSON (nyd) replik:</textBlock>
  </contentBlock>
  <contentBlock page="0" id="i-e1aaf6c5a9d8c4a1">
    <textBlock id="i-3ed04a3f8f52644f">Herr talman! Jag hade inte förväntat mig något svar. Nu fick jag i stort sett ett halvt svar. Jag frågade om Norge, gamla Sovjetunionen, osv., och jag frågade också hur man skulle finansiera det hela -- det handlar ju enbart om tre fyra miljarder kronor, vilket ju inte är speciellt mycket.</textBlock>
  </contentBlock>
  <contentBlock page="0" id="i-0a0341a62cde9e06">
    <textBlock id="i-5c37d9484eb198b1">Jag ställde en mängd frågor, bl.a. om polska zigenare inte räknades. Men jag fick inget svar. Det är ganska fantastiskt. Det visar väl hur sjuk den här affären är.</textBlock>
  </contentBlock>
  <contentBlock page="0" id="i-e43adea78bffa9e7">
    <textBlock id="i-c5e46c520cc41493">Jag kan tala om vad flyktingpolitiken i det här landet kostar, om man även räknar med socialhjälp osv. Det handlar om 15--20 miljarder kronor.</textBlock>
  </contentBlock>
  <contentBlock page="0" id="i-72b5696a2cefa8b8">
    <textBlock id="i-5dd3215454f5fc12">Vi talade tidigare om att man skall vara rädd om siffror. Jag vet inte varifrån invandrarministern har fått sina siffror, men jag har fått mina siffror från invandrarverket, västra regionen, och jag förutsätter att de är riktiga. Jag hävdar fortfarande att siffrorna kommer att peka på att det är fråga om</textBlock>
    <textBlock id="i-810e23d7422f90b3">10 000 personer. Förra månaden tror jag att antalet var 6 500--7 000. Kom sedan inte dragande med att det rör sig om några tusen, eftersom det i alla fall inte är någon som tror på det.</textBlock>
  </contentBlock>
  <contentBlock page="0" id="i-36d548a920bc9202">
    <textBlock id="i-d045ac5ef10e7911">Jag vill säga något om revisionen. I en revision förutsätter man att invandrarverket kan sina egna siffror. Jag förstår att invandrarministern inte kan varenda siffra, men jag kan offra en kväll för att förklara hur revisionen är gjord och vilka siffror som är riktiga. Man glömmer t.ex. litet moms på</textBlock>
    <textBlock id="i-51ba72f3a104b2cd">40--50 kr. per plats, vilket gör 8 milj.kr. per år och anläggning. Jag kan hålla med om att det inte är så mycket när det handlar om 15--20 miljarder. Men jag kan konstatera att en revision inte får göras så vårdslöst.</textBlock>
  </contentBlock>
  <contentBlock page="0" id="i-10c836a7dc2405f3">
    <textBlock id="i-3e3e3cd48dbcf73c">Anf. 82  BERITH ERIKSSON (v) replik:</textBlock>
  </contentBlock>
  <contentBlock page="0" id="i-ba9a7270afac5099">
    <textBlock id="i-3640e6e4330ee3c4">Herr talman! Jag uppfattade inte att ministern föreslog att vi skulle införa visumtvång. Men jag vill passa på att säga att vi absolut skulle avvisa ett sådant förslag. Situationen är inte sådan nu att vi behöver införa visumtvång. Vi kan inte, vare sig av ekonomiska eller av andra skäl, försvara ett sådant beslut.</textBlock>
  </contentBlock>
  <contentBlock page="0" id="i-53bb13f0e05f4f52">
    <textBlock id="i-9eb14bc12427f5cb">Som ministern sade är situationen egentligen inte ny. Vid andra världskrigets slutet kom under en vecka 10 000 människor över gränsen i norr från</textBlock>
    <textBlock id="i-b4226bab1a49f385">Finland. Det rörde sig även den gången om tillfälligt behov av skydd, då tyskarna bombade och brände norra Finland.</textBlock>
  </contentBlock>
  <contentBlock page="0" id="i-b92a9c7052cc3540">
    <textBlock id="i-22f04750e776cba5">Vi föreslår i stället att det görs en snabb behandling av en de facto-rätt som gör det möjligt att ge tillfälliga uppehållstillstånd för att minska utredningskostnaderna, eftersom man i dag utreder fram till beslut.</textBlock>
  </contentBlock>
  <contentBlock page="0" id="i-64c2cfbd371aa978">
    <textBlock id="i-ee89c0769a259aaa">Jag förutsätter att man i detta läge även kopplar in frivilligorganisationer och alla andra goda krafter som det finns gott om i Sverige nu liksom det fanns</textBlock>
    <textBlock id="i-46aa37048379054c">1945.</textBlock>
  </contentBlock>
  <contentBlock page="0" id="i-6c804ffdd89330b6">
    <textBlock id="i-2e7894de5f5bb1b0">Anf. 83  Kulturminister BIRGIT FRIGGEBO</textBlock>
    <textBlock id="i-84a3a6197f1a20b1">(fp):</textBlock>
  </contentBlock>
  <contentBlock page="0" id="i-156e99ef0418468d">
    <textBlock id="i-09b576d76762c4de">Herr talman! Det är inte aktuellt att nu införa något visumtvång i Sverige. Situationen är inte sådan.</textBlock>
    <textBlock id="i-303afd20695e9082">Dessutom har de som har ställt krav på visumtvång hänvisat till att man i Tyskland och även i andra länder redan skulle ha fattat beslut om detta eller att det skulle vara aktuellt. Så är inte fallet.</textBlock>
    <textBlock id="i-be30ea7190542b2d">Dessutom har jag erinrat om det faktum att visumtvång inte tar ifrån människor rätten att söka asyl i något land. De länder som har skrivit under</textBlock>
    <textBlock id="i-3f66a6792175a488">Genèvekonventionen har också skyldighet att behandla ansökningar om asyl.</textBlock>
  </contentBlock>
  <contentBlock page="0" id="i-4a7253a9f381a8c9">
    <textBlock id="i-8358e20c0e1f3f27">Anf. 84  MAUD BJÖRNEMALM (s) replik:</textBlock>
  </contentBlock>
  <contentBlock page="0" id="i-ed082215b888575f">
    <textBlock id="i-f1e71337338368ce">Herr talman! Jag tycker att kulturministern gav oss en bra och saklig information. Jag hade hoppats att denna sakliga information också skulle ha hyfsat till debatten. Jag har också fått svar på den fråga som jag ställde.</textBlock>
  </contentBlock>
  <contentBlock page="0" id="i-d750cbef37e9ff95">
    <textBlock id="i-bf3776d8ae90c8b4">Anf. 85  LARS SVENSK (kds):</textBlock>
  </contentBlock>
  <contentBlock page="0" id="i-e81b6d053e77fb8f">
    <textBlock id="i-5be348e11f288767">Herr talman! Debatten har varit lång, och timmen är sen, men nu står han här kds-representanten som någon efterlyste. När det gäller betänkandet är vi representerade genom en av regeringspartiernas företrädare. Men jag känner att det är viktigt för oss alla i denna debatt att dra upp en rågång mellan flyktingproblem och människovärde, annars kommer denna debatt att kantra i fortsättningen.</textBlock>
  </contentBlock>
  <contentBlock page="0" id="i-88559bcfd21c76f8">
    <textBlock id="i-c98e593d1774fdc6">Flyktingpolitiken engagerar, och det är bra, eftersom det är fråga om mycket pengar. Men det är också fråga om väldigt många tragiska människoöden som inte kan mätas i pengar. Jag hoppas och förutsätter att det största engagemanget finns när det gäller det sistnämnda.</textBlock>
  </contentBlock>
  <contentBlock page="0" id="i-9c538021895ef5aa">
    <textBlock id="i-0f141a6d1a734c08">Jag vet inte vilken erfarenhet kammarens ledamöter har av flyktingar. Där jag bor ökade invånarantalet med 15 % praktiskt taget över en natt. Jag lever därför inte med utan i hela flyktingproblematiken. Min erfarenhet är att det finns flyktingar som har fått stanna av svaga eller falska skäl. Det finns flyktingar som så att säga lyfts ut ur landet trots starka skäl för att få stanna. Jag är just nu engagerad i ett sådant fall.</textBlock>
  </contentBlock>
  <contentBlock page="0" id="i-0e1d060c22dbf8d2">
    <textBlock id="i-b0da4412cb340b43">Det är på samma sätt med biståndspolitiken, som har debatterats tidigare, nämligen att tillvaron inte är perfekt. Det skall vi erkänna och jobba vidare med.</textBlock>
  </contentBlock>
  <contentBlock page="0" id="i-d0bb61c0995c7932">
    <textBlock id="i-0c3a5177a759e2fa">Hela flyktingpolitiken, utifrån den etiska grundsyn som vi har, bygger ändå på ett lika människovärde.</textBlock>
    <textBlock id="i-c240a58f8c302791">I söndagsskolan fick jag lära mig en sång som lyder:</textBlock>
    <textBlock id="i-1178a896632e3aec">Röd och gul och vit och svart gör detsamma har han sagt. Det syftar inte på några politiska partier, det fanns nämligen inte något gult parti i riksdagen den gången. Jag har i alla fall försökt behandla alla personer här i kammaren på samma sätt. Så skall det vara även inom flyktingpolitiken. Vi måste ha en människosyn som innebär att vi behandlar alla människor likadant. Då är det svårt att skilja på svenska och icke-svenska problem. Det handlar om samma slags människor. Vi skall inte ställa de svenska problemen mot de icke-svenska.</textBlock>
  </contentBlock>
  <contentBlock page="0" id="i-141087b55e6d09e0">
    <textBlock id="i-cfa28f9952f68c20">Vi har ett förhållandevis högt välstånd. Det gäller inte bara pengar utan även fred och harmoni. Det skall vi förvalta och använda på rätt sätt. Jag tror inte att någon har blivit fattigare av att hjälpa andra.</textBlock>
  </contentBlock>
  <contentBlock page="0" id="i-3b28b9168d637463">
    <textBlock id="i-725e1858a636323b">Målet med vårt välstånd måste vara att det skall räcka även till medmänniskan. Jag tycker att vi kan erkänna och bearbeta de avarter som vi upptäcker.</textBlock>
    <textBlock id="i-c255c9e84f54330a">Det gäller även hanteringstiderna, som vi tycker är svåra och långa, och som vi kanske tycker faller ut i en slumpvariator på slutet. Men vi skall inte ställa våra problem mot flyktingarnas problem.</textBlock>
  </contentBlock>
  <contentBlock page="0" id="i-373408c8948e8426">
    <textBlock id="i-d78ad545e48f27b3">Jag är övertygad om att många här i kammaren skulle ha gett sig av till Tyskland eller något annat land långt tidigare än t.ex. flyktingarna från</textBlock>
    <textBlock id="i-2c7bcaee1c894214">Jugoslavien bestämde sig för att ge sig av till</textBlock>
    <textBlock id="i-dfdb04a1e522bc2f">Sverige. Flyktingarna kommer inte hit i första hand för att ta våra bostäder. Jag tycker att det är fel att flyktingar skall skall klä skott för våra problem.</textBlock>
  </contentBlock>
  <contentBlock page="0" id="i-07f02892ea0eb5e2">
    <textBlock id="i-0354a5a2ce1ac248">Om det är litet svårt att vädja till människovärdet kan jag avslutningsvis, herr talman, vädja litet grand till själviskheten. Vi skall ta emot flyktingar.</textBlock>
    <textBlock id="i-081fcb8426fbf5ea">Situationen i omvärlden kan mycket snabbt förändras. Då skulle det vara ytterst tragiskt om vi skulle få höra att vi är för friska och för välmående för att få räknas som flyktingar någonstans.</textBlock>
  </contentBlock>
  <contentBlock page="0" id="i-a34842f42e76e33b">
    <textBlock id="i-bbb0295d7e921146">Anf. 86  HANS GÖRAN FRANCK (s):</textBlock>
  </contentBlock>
  <contentBlock page="0" id="i-ea0f99d1e2eb704c">
    <textBlock id="i-4962d7013c8541b0">Herr talman! Jag hade häromdagen tillfälle att i utrikesutskottet lyssna till FN:s flyktingkommissaries redogörelse för den aktuella situationen. Hon nämnde då den mycket allvarliga situationen inte bara i Jugoslavien utan även i andra delar av världen. Hon nämnde att antalet flyktingar när det gäller Jugoslavien nu är 1,2 miljoner. Det är naturligtvis en mycket stor flyktingström.</textBlock>
    <textBlock id="i-49490a772fc136ba">Motsvarande flyktingströmmar finns i andra delar av världen, nämligen i södra Afrika, och det har funnits i områdena kring Afghanistan och Pakistan.</textBlock>
    <textBlock id="i-e5c6807dbb17882e">Men detta är en av de allra största flyktingströmmar som vi har haft på länge.</textBlock>
  </contentBlock>
  <contentBlock page="0" id="i-3f114c2daeba8f33">
    <textBlock id="i-d6ea5e54c840a8fd">Det finns all anledning att nu starkt sluta upp kring en akut och snabb hjälpinsats från Sverige. Från många andra länder kommer ju hjälp. Jag hoppas att regeringen här kommer att fatta ett generöst beslut om hjälp till Jugoslavienflyktingarna. Det rör sig om leveranser som UNHCR kan få fram.</textBlock>
    <textBlock id="i-9d2586f50d7d6b62">Det talade flyktingkommissarien om. Det rör sig om mat, frukt och åtskilligt annat som kan levereras.</textBlock>
  </contentBlock>
  <contentBlock page="0" id="i-03c0da97569f2550">
    <textBlock id="i-4b2c9176962bc5d0">Kulturministern nämnde inte vilket belopp hon avsåg att föreslå. Men jag hoppas att det blir ett väl tilltaget och generöst bidrag från svensk sida. Det skulle kunna stimulera många andra länder till att göra motsvarande insatser.</textBlock>
  </contentBlock>
  <contentBlock page="0" id="i-22a143c986052a6d">
    <textBlock id="i-019425ebeeccc032">Jag har lyssnat på debatten här i dag och tycker mig finna en bred uppslutning kring den sakliga redogörelse som regeringen har avlämnat i den här frågan, där man säger att vi aktivt skall verka för insatser. Här står ni i Ny demokrati isolerade -- ja, t.o.m. med skammen, skulle jag vilja säga. Ni talar ett språk och har ett bollande med siffror som ligger långt bortom det som det av och till rör sig om. Det är en form av osaklighet som är att beklaga. Det är i alla fall uppmuntrande att ni i Ny demokrati är helt isolerade här i kammaren i dag.</textBlock>
  </contentBlock>
  <contentBlock page="0" id="i-ef79d73e8c1736cc">
    <textBlock id="i-65b22f4c0f7d6c64">Jag vill också gärna säga något om speciella grupper i det jugoslaviska samhället. Vi har ju gång på gång fått rapporter om exempelvis Kosovoflyktingarna och situationen i Kosovo. Jag nämner det bl.a.</textBlock>
    <textBlock id="i-dd45977bd276b0c9">därför att en talare här tog upp Kosovo på ett sådant sätt att man kunde tro att det inte skulle förekomma diskriminering och förföljelse där, som dock har förekommit där under en lång tid. Jag har i det sammanhanget tagit del av mycket substantiella rapporter från det internationella</textBlock>
    <textBlock id="i-0a0eac899860604d">Röda korset och av rapporter som har förmedlats från Röda korset här i Sverige. Men det gäller också rapporter från andra humanitära organisationer.</textBlock>
  </contentBlock>
  <contentBlock page="0" id="i-e59932b119235d4f">
    <textBlock id="i-fbae85548aa5e903">Någon gång borde väl de som uttalar sig så här fientligt ta del av de sakliga rapporterna från olika humanitära organisationer, främst från Röda korset och Rädda barnen.</textBlock>
  </contentBlock>
  <contentBlock page="0" id="i-3e5899eada175ee1">
    <textBlock id="i-a11ff63b980c5551">Till slut skulle jag vilja säga att det är verkligen angeläget att Sverige inte bara i den här frågan utan också över huvud taget när det gäller både internationella insatser för flyktingar och flyktingmottagandet i vårt land förstärker arbetet på det internationella planet.</textBlock>
  </contentBlock>
  <contentBlock page="0" id="i-4cccf9a76915c4bf">
    <textBlock id="i-7e42d017fd306c55">På den punkten vill jag bara säga att jag tycker att utskottets utlåtande här är alldeles för vagt, defensivt och passivt när det gäller att ta initiativ på det internationella planet. Man säger att så sker och att det har varit fråga om de normala kanalerna.</textBlock>
    <textBlock id="i-0853043282cdea54">Men jag tycker inte att det räcker i den här allvarliga och akuta situationen. Jag tycker att det nu borde tas initiativ på hög nivå, på statsministernivå. Det gäller att samordna ansträngningarna för att samla krafterna, så att insatserna blir verksammare.</textBlock>
  </contentBlock>
  <contentBlock page="0" id="i-0c31d6ce5b69cb24">
    <textBlock id="i-5a60dc4c59132fbf">Jag vill inte göra partipolitik av dagens debatt. Men jag vill framhålla att jag gång på gång här i kammaren tidigare lyssnat till Folkpartiet, som sagt att man vill ha sådana här initiativ på hög nivå. Nu är situationen verkligen så akut att det finns all anledning att höja den här frågan till högsta politiska nivå för att få samordnade ansträngningar.</textBlock>
    <textBlock id="i-b54ade9f54907454">Det är min vädjan till regeringen.</textBlock>
  </contentBlock>
  <contentBlock page="0" id="i-d2267e3e2d8f41b5">
    <textBlock id="i-5cd26e63c9634818">Anf. 87  LIISA RULANDER (kds):</textBlock>
  </contentBlock>
  <contentBlock page="0" id="i-27443cea966d64a5">
    <textBlock id="i-8d7761a8606abcfe">Herr talman! Jag skulle vilja börja med att ropa till</textBlock>
    <textBlock id="i-80fae588d5274d68">Nydemokraterna: Ta er upp ur den plaskdamm som ni står i med vatten upp till fotknölarna! Det krävs nämligen en helt annan teknik ute på djupt vatten, där ni ju också faktiskt måste bevisa att ni har litet simkunnighet.</textBlock>
  </contentBlock>
  <contentBlock page="0" id="i-bf40aa2469589924">
    <textBlock id="i-7acb4ac8525551b8">Representanter för föreningen Svenskar i världen skulle, om de hade varit här i dag, ha sagt precis samma sak om de krav och behov som de har när de kommer ut i världen som vi har sagt när det gäller invandrares och flyktingars behov när dessa kommer till Sverige.</textBlock>
  </contentBlock>
  <contentBlock page="0" id="i-f1d6589dcc67b8f6">
    <textBlock id="i-b2de45dc01da7410">Här bollas det mycket med kronor och ören. Men det handlar inte om kronor och ören, utan det handlar om människor, människors liv och människors sätt att leva. Det är vad vi skall väga mot de kostnader som kan tänkas uppstå. Jag tror att risken finns att vi fastnar i ett resonemang om att det kostar si eller så mycket.</textBlock>
  </contentBlock>
  <contentBlock page="0" id="i-1d129b4790794f6c">
    <textBlock id="i-884ad65cbbd9a9f9">Till Claus Zaar skulle jag dessutom vilja säga att vi inte skall sluta ta emot flyktingar. Men vi skall försöka lösa de problem som finns i samband med deras ankomst. Det är därför vi är här.</textBlock>
  </contentBlock>
  <contentBlock page="0" id="i-463f4a346d76b4f5">
    <textBlock id="i-c2fdd668438550a9">Vi skall inte fråga ungdomarna om de vill ha hit flyktingar, utan vi skall tala om för dem att krig och förföljelse tvingar människor att fly. Det är vår plikt att berätta det för dem. Inte frågar vi våra barn där hemma varje dag om de vill ha mat eller om de hellre vill ha godis. Ibland måste man faktiskt veta hur det skall vara.</textBlock>
  </contentBlock>
  <contentBlock page="0" id="i-2eacfbb40d98522d">
    <textBlock id="i-6160bbc7b1ebeb17">Vårt ansvar som politiker är alldeles för allvarligt för att vi skall kunna tillåtas agera utifrån populistiska kortsiktiga motiv och perspektiv.</textBlock>
  </contentBlock>
  <contentBlock page="0" id="i-129def3bb9151494">
    <textBlock id="i-21ced0e5b70a8830">Bert Karlsson är ju mycket duktig på det här med marknadsföring. Jag avundas honom många gånger i det avseendet. Däremot skulle jag -- i stället för att göra som Bert Karlsson, dvs. veckla ut ett skrynkligt papper med uppgifter om revisionen --</textBlock>
    <textBlock id="i-764a56fc9e40d359">kunna placera hela balar med papper här i salen för att visa hur mycket papper som har gått åt för alla tårar som har fällts över döda anhöriga, över lemlästade människor och över förspillda liv när det gäller krig och förföljelse. Det är vad det handlar om.</textBlock>
  </contentBlock>
  <contentBlock page="0" id="i-be33822ff8d0d80e">
    <textBlock id="i-ce54c549860c1c36">Inte har jag hört någon opponera sig mot EM och de kostnader i det sammanhanget som hänger samman med huliganerna. Vad Bert Karlsson har nämnt här i dag i kostnadsväg är 66 miljoner, eller vad de nu var han sade. Men det är ungefär vad huliganerna kommer att kosta. Kanske är det fråga om att skydda svenska liv. Är det kanske därför som man inte har protesterat mot nämnda penninganslag?</textBlock>
  </contentBlock>
  <contentBlock page="0" id="i-26b17c1c7d7a7a45">
    <textBlock id="i-29d922364db72047">Man kan alltså titta på pengar, och man kan väga olika saker mot varandra. Men litet av perspektiv måste man ändå ha.</textBlock>
  </contentBlock>
  <contentBlock page="0" id="i-68bb1489cf4c0629">
    <textBlock id="i-7f275d111ed095fe">Hemspråken är vår käpphäst. Ny demokrati och kds står alltid mot varandra i den debatten.</textBlock>
    <textBlock id="i-427182738f2fd2d5">Återigen skulle jag vilja rikta uppmaningen:</textBlock>
    <textBlock id="i-6ad1e7c3b0cae16b">Lyssna gärna på Svenskar i världen! Det är en utmärkt förening, där ni skulle kunna lyssna, men i omvänd ordning. Jag vet inte vad jag tycker i övrigt. En gång har jag jag varit med och hörde då att man talar om svenskar i världen på det sätt som invandrare talar om sitt sätt att vara här i Sverige.</textBlock>
    <textBlock id="i-bff1ee6553cd84b8">Det är bara omvänt. Men det kan val ändå inte vara någon skillnad. Det säger jag till er i Ny demokrati.</textBlock>
  </contentBlock>
  <contentBlock page="0" id="i-3089a4337fd05af2">
    <textBlock id="i-d08a34f044771db7">Visst får människor undervisning i hemspråk även i andra länder. Svenskar har egna skolor ute i världen -- om ni nydemokrater nu inte visste det.</textBlock>
    <textBlock id="i-7368f6fe75812fd0">Det finns åtskilliga helt svenska skolor utomlands.</textBlock>
    <textBlock id="i-c1984d605f625dee">Det finns hemspråksundervisning i samtliga länder i vår omgivning där det finns svenskar. Därom råder det inget tvivel.</textBlock>
  </contentBlock>
  <contentBlock page="0" id="i-81ac8d2b2147d83d">
    <textBlock id="i-076a8b36c9b2faf0">Herr talman! Jag skall inte uppehålla mig längre vid den här diskussionen. Här har sagts mycket som är bra. Men här har också sagts mycket som är tråkigt och som man kan bli ledsen över. Jag tycker att</textBlock>
    <textBlock id="i-db0e0a87be0aae32">Birgit Friggebo på ett utmärkt sätt har beskrivit läget.</textBlock>
  </contentBlock>
  <contentBlock page="0" id="i-d3ba48dbaad7e97f">
    <textBlock id="i-d89a4f85550ab09b">Jag yrkar bifall till hemställan i utskottets betänkande.</textBlock>
  </contentBlock>
  <contentBlock page="0" id="i-21115ad33a07398e">
    <textBlock id="i-18be55f5cde7ca4f">Anf. 88  CLAUS ZAAR (nyd) replik:</textBlock>
  </contentBlock>
  <contentBlock page="0" id="i-9a13391ca2388c5b">
    <textBlock id="i-034847f227ae85dc">Herr talman! Tala om för dem, sägs det från kds.</textBlock>
    <textBlock id="i-a1fcc931a44145ab">När man hör kds säga det förstår man hur invandrarpolitiken där bedrivs. Jag menar att människor måste få ha en uppfattning. Precis som vi tidigare här i debatten har sagt inser människor, som arbetar och som ser att andra bara går ute på stan eller får ersättningar och bidrag så att säga upp över öronen, hur det förhåller sig. Jag har hört posttjänstemän säga att de mår illa när de skall betala ut sådana här ersättningar.</textBlock>
  </contentBlock>
  <contentBlock page="0" id="i-ec1eae25a056abb8">
    <textBlock id="i-ae5e9f6d2e0de9b3">Är det ett samhälle, tror Liisa Rulander, som kommer att utvecklas positivt, ett samhälle som kommer att vara först i Europa, när vi av lönekakan snart betalar 5 kr. av varje hundralapp till invandrarpolitik och kombinerad u-hjälpspolitik?</textBlock>
    <textBlock id="i-e319f80045eedd7c">Den senare köper man t.o.m. vapen för, som man smugglar. Är det vår framtid? Det är detta människor säger ifrån om. Nu är det dags även för</textBlock>
    <textBlock id="i-a2e5b8316ea28f9d">Liisa Rulander att ta ur öronpropparna.</textBlock>
  </contentBlock>
  <contentBlock page="0" id="i-15959a1c527f141c">
    <textBlock id="i-81acf01410ea78d8">Anf. 89  LIISA RULANDER (kds) replik:</textBlock>
  </contentBlock>
  <contentBlock page="0" id="i-a0be0e85183fd9a1">
    <textBlock id="i-782981244b321858">Herr talman! Att få det att framstå som om det vore ett roligt pojkstreck man har ställt till med tycker jag verkar ganska vanvördigt mot de människor som det handlar om, dem vi egentligen talar om i dag. Det handlar om människor som har blivit utsatta för krig och förföljelse.</textBlock>
  </contentBlock>
  <contentBlock page="0" id="i-36c8c7e81c485179">
    <textBlock id="i-bbec55d71ba00801">Det jag talar om att vi skall upplysa ungdomar och även andra om är varför människor flyr. Då talar jag om flyktingar. Jag talar inte om kriminella eller om dem som kommer hit av ekonomiska skäl. Jag talar om de verkliga flyktingarna, och då menar jag allvar med det jag säger. Det är viktigt att vi som folkets företrädare visar oss rakryggade och inte fjäskar efter röster inför nästa val genom att framstå som om vi inte begrep vad krig och förföljelse står för. Det är ytterst detta det handlar om.</textBlock>
  </contentBlock>
  <contentBlock page="0" id="i-c4f0edb9db00db38">
    <textBlock id="i-f9f89eeb07f27702">Att man sedan kan tycka olika om kronor och ören, att man kan tycka olika om tillvägagångssätt, det kan jag respektera. Men jag tycker också att det är viktigt att vi i den här debatten respekterar människoliv och därigenom även varandras åsikter i sak.</textBlock>
  </contentBlock>
  <contentBlock page="0" id="i-4a4bdbcbb537e844">
    <textBlock id="i-117cb8e894cb6f6c">Anf. 90  CLAUS ZAAR (nyd) replik:</textBlock>
  </contentBlock>
  <contentBlock page="0" id="i-cc4d083f0b473024">
    <textBlock id="i-99355ddd2260ba45">Herr talman! Det har varit tabu att tala om flyktingpolitiken. När man sätter sig in i flyktingpolitiken ser man mer och mer att det är därför som den har varit enig. Folket har sagt en sak och sedan har politiker gjort som de har tyckt, ofta korrumperat påverkade i verksamheten. Det sätter jag mig emot. Däremot håller jag helt med om det som sägs om dem som verkligen är flyktingar. Men i dag är det under 10 % som är flyktingar. Resten kommer hit av ekonomiska skäl.</textBlock>
  </contentBlock>
  <contentBlock page="0" id="i-745aefa7e5ce5d0c">
    <textBlock id="i-32dd597215100607">Liisa Rulander, om jag tjänade mindre än 1 000 kr.</textBlock>
    <textBlock id="i-6ea1101302158517">nere i Jugoslavien -- jag har varit där nere, så jag vet hur det är -- skulle jag också, om jag fick chansen, hoppa på bussen upp till Stockholm, för där är det justa prylar och där öser man ut pengar.</textBlock>
    <textBlock id="i-6a1c62a9f0af39f8">Det är vad vi håller på med.</textBlock>
  </contentBlock>
  <contentBlock page="0" id="i-8e81035bce2635e8">
    <textBlock id="i-a784deaab482d344">Anf. 91  LIISA RULANDER (kds) replik:</textBlock>
  </contentBlock>
  <contentBlock page="0" id="i-345a7db2daaa3afe">
    <textBlock id="i-0a31b164c3e131a7">Herr talman! Är det så enkelt att vi bara pratar om dem som hoppar på bussen? Låt oss i så fall satsa resurserna på att sålla bort dem. Då handlar det om att vi skall öka resurserna, om vi inte vill ha hit de här människorna.</textBlock>
  </contentBlock>
  <contentBlock page="0" id="i-23f0a4578fc90f09">
    <textBlock id="i-423f90b18d8802c5">Om man tittar på vanlig svensk lagstiftning gäller begreppet hellre fria än fälla. Varför skulle vi då låta dem som är verkliga flyktingar passera tillbaka för att det finns de som inte är riktiga flyktingar?</textBlock>
    <textBlock id="i-e89b8c6bf3061210">Jag menar att det är mycket viktigt att vi kommer ihåg att skilja på de här sakerna. Det vore naturligtvis roligt om vi vore överens om detta.</textBlock>
    <textBlock id="i-2bc789e79889687f">Men jag tycker också att det är viktigt att vi kan gå ut med detta i debatten och verkligen upplysa om det.</textBlock>
  </contentBlock>
  <contentBlock page="0" id="i-6f69b6e06b78e3d8">
    <textBlock id="i-00833ecefe49974d">Självklart är det tråkigt för folket, vilket folk Claus</textBlock>
    <textBlock id="i-7cb31365b8d8bcc7">Zaar nu talar om, om man känner sig överkörd av politiker. Då menar jag att vi måste bli tydligare som politiker och tala om världsläget. Vi måste tala om det ansvar vi har i Sverige. Sverige är bara en ytterst liten del av världen. Skulle vi leva i största överflöd, medan människor hela tiden förgås, och sedan ändå tycka att vi har gjort någonting bra? Det är detta ansvar jag efterlyser.</textBlock>
  </contentBlock>
  <contentBlock page="0" id="i-2b9b949d309d07b0">
    <textBlock id="i-f61558f37e7aad6c">Andre vice talmannen anmälde att Claus Zaar anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-4295ab40377d1523">
    <textBlock id="i-421157306913ef08">Anf. 92  BERT KARLSSON (nyd) replik:</textBlock>
  </contentBlock>
  <contentBlock page="0" id="i-0ef46067edc7c38b">
    <textBlock id="i-4f839e69fd6071f5">Herr talman! Jag blev påhoppad, som vanligt.</textBlock>
    <textBlock id="i-beeb792c78db5e1d">Tydligen har vi blivit ansvariga för anslaget till EM-</textBlock>
    <textBlock id="i-1b7fc7735d922441">poliserna. Vad jag vet är det den sittande regeringen som har fattat det beslutet.</textBlock>
  </contentBlock>
  <contentBlock page="0" id="i-993c48a7999fb9f6">
    <textBlock id="i-d353a84ff8b1afed">När det gäller de 66 miljonerna kan jag upplysa</textBlock>
    <textBlock id="i-873ebe7b9e7adbda">Liisa Rulander om att det bara gäller åtta anläggningar. Det finns ca 150 anläggningar i</textBlock>
    <textBlock id="i-12931fcea1a82428">Sverige, förmodar jag. Det handlar fortfarande om ganska stora belopp, men de kanske inte är så stora i din sfär -- vad vet jag.</textBlock>
  </contentBlock>
  <contentBlock page="0" id="i-a9b0d7d1dd681a95">
    <textBlock id="i-6223052d809c3505">Jag vill också ha svar på frågan: Hur tycker man att</textBlock>
    <textBlock id="i-daa4b687c30416d2">Norge och Finland sköter solidariteten? Detta är frågor där det sägs att man skall ta ansvar. Jag tycker fortfarande att man kräver så kolossalt mycket av Sverige och svenskarna. Vi har i dag inte pengar, det är sanningen. Vi får låna pengar hela tiden. Då måste man ha mycket klart för sig att man är rättvis när man fördelar.</textBlock>
  </contentBlock>
  <contentBlock page="0" id="i-9c3f22511436943f">
    <textBlock id="i-ae11283defdb7f6b">Det finns nog ingen som inte vill ta ansvar för en som verkligen behöver skydd. Det är fråga om de riktiga flyktingarna. Det är dem vi borde prata om.</textBlock>
  </contentBlock>
  <contentBlock page="0" id="i-d5609b62776f22ed">
    <textBlock id="i-fb7dfb72d95f4eed">Jag skulle faktiskt vilja visa Liisa Rulander en förläggning, visa hur flyktingarna bor. Det skulle vara mycket intressant att tillsammans åka till en förläggning. Efteråt skulle vi kunna ha en diskussion om huruvida det vi gör i dag anses vara riktigt.</textBlock>
  </contentBlock>
  <contentBlock page="0" id="i-7108f76436cc9298">
    <textBlock id="i-5b4b5f2648d8c112">Anf. 93  LIISA RULANDER (kds) replik:</textBlock>
  </contentBlock>
  <contentBlock page="0" id="i-dc6a8fd8a9490bf4">
    <textBlock id="i-ae87f819d90608c7">Herr talman! Det jag frågade Bert Karlsson om var hur mycket Bert Karlsson protesterade när beslutet om kostnaderna för EM togs. Jag har i vart fall inte hört någonting. Annars tycker jag att Ny demokrati både syns och hörs. Men i det fallet hörde jag inga protester.</textBlock>
  </contentBlock>
  <contentBlock page="0" id="i-88015880db1bd41b">
    <textBlock id="i-8e482ac9f13953dd">Jag ställde bara de två kostnaderna mot varandra för att visa på att det är pengar som pengar. Frågan är var man vill lägga dem. Jag vill lägga dem på invandrare och flyktingar.</textBlock>
  </contentBlock>
  <contentBlock page="0" id="i-bd097aff8fa94479">
    <textBlock id="i-ca8e8e3fcba86bc3">Som en upplysning kan jag tala om att jag självklart har bevistat många flyktingförläggningar. Jag har naturligtvis sett över hur flyktingarna har det i mitt eget län. Jag har sett att de har det bra. De skall ha det bra. Men jag tycker inte att de lever i överflöd.</textBlock>
    <textBlock id="i-f2f3ed185f420428">Det vore skam att säga det. Men jag tycker att de har det bra.</textBlock>
  </contentBlock>
  <contentBlock page="0" id="i-dec12b17369a3e83">
    <textBlock id="i-f8ecf0a14ff0e77b">Vi skall komma ihåg att flyktingar inte kommer hit så fort det smäller ett skott. De flyktingar som kommer hit nu är de som var svårt utsatta redan</textBlock>
    <textBlock id="i-6303ea41045c6568">1989. Vi har 1992 just nu. Man väntar in i det sista med att lämna sitt eget land. Det skulle jag också göra. Jag skulle heller inte sticka i väg vid första bästa knallskott. Självklart vill man vara där man har sina släktingar och sina vänner, där man har sina barndomsminnen och där man är rotad. Det är självklart. Det måste vi respektera, och vi måste tro att det är på samma sätt för alla.</textBlock>
  </contentBlock>
  <contentBlock page="0" id="i-61539e15687f10f4">
    <textBlock id="i-41cc5706cf7a3b6d">Jag vill fortfarande tala om de verkliga flyktingarna. De andra får vi göra något annat åt.</textBlock>
    <textBlock id="i-93767915f9e687f9">Vi skall inte skicka i väg flyktingarna på grund av de andra.</textBlock>
  </contentBlock>
  <contentBlock page="0" id="i-665c1d8fd5c4bf4d">
    <textBlock id="i-df9f42bdb9745e75">Anf. 94  BERT KARLSSON (nyd) replik:</textBlock>
  </contentBlock>
  <contentBlock page="0" id="i-521e4c90d47d9c8c">
    <textBlock id="i-c7f3336eac891745">Herr talman! Apropå polispengarna vill kds tydligen släppa de huliganer som ni har sett fritt.</textBlock>
    <textBlock id="i-b486328498c513c4">Jag tycker att det borde räcka med Westerberg i det sammanhanget.</textBlock>
  </contentBlock>
  <contentBlock page="0" id="i-88dd4627abefce2d">
    <textBlock id="i-94ed9e3e5eeb2293">När det gäller de 66 miljonerna tror jag inte att</textBlock>
    <textBlock id="i-ab710fe74dd0589a">Liisa Rulander har förstått vad det är fråga om. Det är bortslarvade pengar. Man har inte fått något för pengarna. Man har hyrt färjor överallt som man har fått betala för, men man har inte kunnat använda dem. Det finns faktiskt en sådan båt i Malmö. Det går bra att åka dit och titta. Den kostar invandrarverket 15--16 miljoner. Det är inte heller så mycket tydligen. Dessutom försvarar man sådana här dumheter. Det är mycket oroande, måste jag säga, att man inte bryr sig om 300--400</textBlock>
    <textBlock id="i-d152ae2605997bdf">miljoner, när regeringen var beredd att avgå för</textBlock>
    <textBlock id="i-cba99c42b481ab7c">300--500 miljoner till delpensionerna. Det var tydligen en större katastrof.</textBlock>
  </contentBlock>
  <contentBlock page="0" id="i-77873ab130abf823">
    <textBlock id="i-284b121b27d163c0">Anf. 95  LIISA RULANDER (kds) replik:</textBlock>
  </contentBlock>
  <contentBlock page="0" id="i-cc9034c8b11993a2">
    <textBlock id="i-94c234f09adb8757">Herr talman! Jag vill naturligtvis inte släppa några huliganer fritt. Jag ville bara göra en jämförelse och visa vad Ny demokrati kämpar för, mer eller mindre.</textBlock>
  </contentBlock>
  <contentBlock page="0" id="i-07274dbc325d2dee">
    <textBlock id="i-50977512d3a02872">Det jag efterlyser är en helhetssyn. Vi kan naturligtvis inte koppla bort en del av den här debatten. Den del som har med EM och huliganerna att göra handlar också om människovärde. Det handlar om att alla de som är intresserade skall ha möjlighet att se tillställningen, att närvara och delta i den med livet och sina lemmar i behåll. Det är den helhetssynen jag vill att vi också skall koppla till invandrar-  och flyktingdebatten. Det är oerhört viktigt.</textBlock>
  </contentBlock>
  <contentBlock page="0" id="i-e7b0769b8e22c59c">
    <textBlock id="i-971452eb5437175f">Bert Karlsson talar om bortslarvade pengar. Jag skulle gärna vilja höra Bert Karlsson redovisa ett företag eller en institution där det inte är fråga om bortslarvade pengar, utan där alla pengar verkligen har använts effektivt hela vägen. Jag tror att det är mycket svårt att hitta ett företag som är så oerhört exemplariskt. Det är mänskliga misstag som begås hela tiden. Vi får inte föra över den saken på den här debatten, så att vi på något sätt tror att detta skall utgöra normen.</textBlock>
  </contentBlock>
  <contentBlock page="0" id="i-91db0e9c4c381517">
    <textBlock id="i-e1cd18d86d9df9b4">Andre vice talmannen anmälde att Bert Karlsson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-a442ed0aa83b5ed7">
    <textBlock id="i-7acf7dbb2c7f3a4f">Anf. 96  PETER KLING (nyd):</textBlock>
  </contentBlock>
  <contentBlock page="0" id="i-9d8b865e755025b1">
    <textBlock id="i-ad07c0b18b8c69b5">Herr talman! Jag skulle vilja börja med att säga så här till Liisa Rulander angående debatten om bortslarvade pengar: Visst finns det företag som har direktörer som slarvar bort pengar. Men inom den privata sektorn blir man i regel åtalad, eller så får man inte något nytt jobb. Men när det gäller skattepengar går det bra att göra det. Det är skillnaden, som Bert Karlsson ville framföra.</textBlock>
  </contentBlock>
  <contentBlock page="0" id="i-8c62ad0776f23f2d">
    <textBlock id="i-e242e7eb9ebecc1f">Herr talman! Vi i Ny demokrati har ofta blivit kallade för rasister i denna kammare. Jag har ännu inte sett någon talman som gett de personer som kallat oss för rasister någon reprimand, som ju John</textBlock>
    <textBlock id="i-e566ef58f9c243dc">Bouvin fick för en stund sedan. Det är märkligt att bara vi skall få reprimander.</textBlock>
  </contentBlock>
  <contentBlock page="0" id="i-cd408b8370ea562c">
    <textBlock id="i-9fce366c11453dae">Naturligtvis skall vi ta emot flyktingar från krigsoch katastrofområden. Men det måste ju finnas en gräns. Var och en i detta land, även vi politiker, måste inse att det finns en gräns.</textBlock>
  </contentBlock>
  <contentBlock page="0" id="i-404f59cda4e7eb05">
    <textBlock id="i-a6253954dff2a64b">Jag vet att hela svenska folket vill ta emot människor som har det svårt, men de är realister.</textBlock>
    <textBlock id="i-ad35c4c6d06e454d">De vill faktiskt ha en gräns. Är det så farligt att vi politiker någon gång lyssnar på vad våra väljare vill och vad de tycker. Det är precis vad vi gör i Ny demokrati. Vi är inte ute för att jaga några röster utan vi står för ett brett tyckande i Sverige. Är det så fel att göra det? Våra väljare är våra uppdragsgivare, ingenting annat. Vi skall inte härifrån riksdagen på något sätt styra folket i</textBlock>
    <textBlock id="i-95f037febbbe183e">Sverige och försöka få dem att tänka som vi i denna kammare, pracka på dem, utan det är tvärtom. Det måste vi politiker lära oss.</textBlock>
  </contentBlock>
  <contentBlock page="0" id="i-0710257558e97d32">
    <textBlock id="i-733b89b7ee804f7f">Sedan skall vi komma ihåg att varje ekonomisk flykting som kommer hit penningmässigt sett motsvarar en människa som kanske har det svårt i ett krigsområde. Skall vi ta hit ekonomiska flyktingar, eller skall vi ta hit riktiga flyktingar som har det svårt?</textBlock>
  </contentBlock>
  <contentBlock page="0" id="i-fc7b0bcfc2db3d9a">
    <textBlock id="i-ef7f985e2fd8ff86">Till sist vill jag fråga Liisa Rulander om huruvida kds är villigt att dra in polisens resurser för att lägga dessa på flyktingförläggningarna. Är det så, behöver man inte gå och se på fotboll, för det finns stor risk för att man inte kommer hem.</textBlock>
  </contentBlock>
  <contentBlock page="0" id="i-088a15a6e81cc0a9">
    <textBlock id="i-4b2777bdf85f0205">Anf. 97  LIISA RULANDER (kds):</textBlock>
  </contentBlock>
  <contentBlock page="0" id="i-eae9807a2cdd9fa4">
    <textBlock id="i-40aa566abbb4bf33">Herr talman! I och för sig tycker jag att jag var ganska tydlig. Jag sade att det inte alls var så vi menade, det var mera för att påvisa att det är liknande belopp som ingen över huvud taget bryr sig om. Ingen frågar om de används rätt, osv. Jag skulle kunna tala mycket länge om hur vi skulle kunna undvika att behöva lägga dylika pengar på andra insatser i samhället, t.ex. för att komma åt den kriminalitet som finns. Det finns oerhört mycket att säga om det, men det är inte den debatten vi för i dag, utan nu jämför vi kostnaderna.</textBlock>
  </contentBlock>
  <contentBlock page="0" id="i-d0740d332d7a6b93">
    <textBlock id="i-ef11e23d651b896f">Anf. 98  LARS SVENSK (kds):</textBlock>
  </contentBlock>
  <contentBlock page="0" id="i-9d83046ae8d5822f">
    <textBlock id="i-0b7d3d1eb7cd3ee5">Herr talman! Jag har en fråga till Per Kling, som förut talade om en gräns. Är det en gräns i procent eller en gräns i reella tal?</textBlock>
  </contentBlock>
  <contentBlock page="0" id="i-67b72471a8f9005a">
    <textBlock id="i-25e4226199ae5f93">Anf. 99  PETER KLING (nyd):</textBlock>
  </contentBlock>
  <contentBlock page="0" id="i-0ebb6eaf055d7461">
    <textBlock id="i-96e445ade2686be3">Herr talman! Det är en gräns i reella tal i så fall. Det är någonting som vi här i riksdagen förhoppningsvis skall få ta ställning till.</textBlock>
  </contentBlock>
  <contentBlock page="0" id="i-a69f5cfc505c7f33">
    <textBlock id="i-626d534791b92326">Överläggningen var härmed avslutad.</textBlock>
  </contentBlock>
  <contentBlock page="0" id="i-f6a9ae05553a7c15">
    <textBlock id="i-f7ceb280ba5bc42c">Beslut</textBlock>
  </contentBlock>
  <contentBlock page="0" id="i-7323cc7c8e88bf8c"/>
  <contentBlock page="0" id="i-3755b48d0f05c11f">
    <textBlock id="i-88fabc142dc49040">Mom. 1 (inriktningen av flyktingpolitiken)</textBlock>
  </contentBlock>
  <contentBlock page="0" id="i-d031077bdb258642">
    <textBlock id="i-b4088b456c64fd92">Utskottets hemställan bifölls med 157 röster mot</textBlock>
    <textBlock id="i-e2d63146f24455a3">115 för reservation 1 av Doris Håvik m.fl.</textBlock>
  </contentBlock>
  <contentBlock page="0" id="i-ea36abde9c55d4d1">
    <textBlock id="i-7fbfe8cc6ffa4d00">Mom. 3 (flyktskäl m.m)</textBlock>
  </contentBlock>
  <contentBlock page="0" id="i-249e00fda26de783">
    <textBlock id="i-6775e65112fdebd9">Utskottets hemställan bifölls med 262 röster mot 22</textBlock>
    <textBlock id="i-db0d1293afbe47ba">för det av Peter Kling under överläggningen framställda yrkandet, att riksdagen med avslag på yrkande 2 i motion Sf622 skulle bifalla övriga i detta moment behandlade motionsyrkanden.</textBlock>
  </contentBlock>
  <contentBlock page="0" id="i-7c7842afa74c266a">
    <textBlock id="i-aa860ffe1e6a6150">Mom. 9 (brottslighets betydelse vid asylprövning)</textBlock>
  </contentBlock>
  <contentBlock page="0" id="i-d82110b6c797a944">
    <textBlock id="i-f208b2d03b9ff41b">Utskottets hemställan bifölls med 260 röster mot 22</textBlock>
    <textBlock id="i-4f88976927ea79a5">för reservation 3 av Leif Bergdahl.</textBlock>
  </contentBlock>
  <contentBlock page="0" id="i-9e01b358d2caf3ed">
    <textBlock id="i-2a34a364b8772e80">Mom. 10--12 (internationellt samarbete för att förebygga påtvingad migration m.m.)</textBlock>
  </contentBlock>
  <contentBlock page="0" id="i-59369999cf6bc91b">
    <textBlock id="i-a73c6b64ad5d982e">Utskottets hemställan bifölls med 161 röster mot</textBlock>
    <textBlock id="i-c65181e0265cba9d">123 för reservation 4 av Doris Håvik m.fl. i motsvarande del.</textBlock>
  </contentBlock>
  <contentBlock page="0" id="i-9e155e2181fff31b">
    <textBlock id="i-891c1a9583352908">Mom. 28 (utvisning på grund av brott)</textBlock>
  </contentBlock>
  <contentBlock page="0" id="i-279e8fff7a54b754">
    <textBlock id="i-32a6b5d9f04ec20b">Utskottets hemställan bifölls med 259 röster mot 23</textBlock>
    <textBlock id="i-a6ba475333ead6ef">för reservation 5 av Leif Bergdahl.</textBlock>
  </contentBlock>
  <contentBlock page="0" id="i-5d632e31b52fac2f">
    <textBlock id="i-f343eb27d202b9d9">Mom. 40 (snabbare behandling av asylärenden)</textBlock>
  </contentBlock>
  <contentBlock page="0" id="i-4eb5487ac3600675">
    <textBlock id="i-cafec0f4980f6ace">Utskottets hemställan bifölls med 262 röster mot 22</textBlock>
    <textBlock id="i-67b179f900b5144f">för reservation 6 av Leif Bergdahl.</textBlock>
  </contentBlock>
  <contentBlock page="0" id="i-d683a27e0916d58c">
    <textBlock id="i-46fe63c3f8701276">Mom. 59 (flyktingars villkor)</textBlock>
  </contentBlock>
  <contentBlock page="0" id="i-38a9c6b819f242e6">
    <textBlock id="i-bd591cfe68fdaa7f">Utskottets hemställan bifölls med 261 röster mot 22</textBlock>
    <textBlock id="i-fc218740329906dc">för reservation 7 av Leif Bergdahl.</textBlock>
  </contentBlock>
  <contentBlock page="0" id="i-1fdf71019f6de50e">
    <textBlock id="i-1cf9d19cf26d9de3">Övriga moment</textBlock>
  </contentBlock>
  <contentBlock page="0" id="i-b3eb5a7e06c9e231">
    <textBlock id="i-e15a54f354589da7">Utskottets hemställan bifölls.</textBlock>
  </contentBlock>
  <contentBlock page="0" id="i-62d8f89c6745af55">
    <textBlock id="i-ff4776f526641679">Beslut om samlad votering</textBlock>
  </contentBlock>
  <contentBlock page="0" id="i-a5c5881a57005e9c">
    <textBlock id="i-c3be415f195b0063">Beträffande de på föredragningslistan återstående ärendena, socialförsäkringsutskottets betänkanden</textBlock>
    <textBlock id="i-a4f036b3f34be913">SfU11, SfU12 och SfU15, skatteutskottets betänkande SkU19, lagutskottets betänkande</textBlock>
    <textBlock id="i-315ce8cdbcb37edd">LU35 samt näringsutskottets betänkanden NU25</textBlock>
    <textBlock id="i-a9ea86036bb9324b">och NU28, beslöt kammaren på förslag av andre vice talmannen att de fick företas till avgörande i ett sammanhang sedan debatten i dessa ärenden avslutats.</textBlock>
  </contentBlock>
  <contentBlock page="0" id="i-7f29730b0a3605b8">
    <textBlock id="i-568cc367606be5ba">7 §  Befogenheter för invandrarverket vid asylutredning m.m.</textBlock>
  </contentBlock>
  <contentBlock page="0" id="i-451ed3f2eeaba5e6">
    <textBlock id="i-2cafab559263ac80">Föredrogs</textBlock>
  </contentBlock>
  <contentBlock page="0" id="i-617a91c3c0ca33e3">
    <textBlock id="i-0241d8e10b197466">socialförsäkringsutskottets betänkande</textBlock>
  </contentBlock>
  <contentBlock page="0" id="i-80a76d796f4de422">
    <textBlock id="i-4649d8d9813c20b0">1991/92:SfU11 Befogenheter för invandrarverket vid asylutredning m.m. (prop. 1991/92:138 delvis).</textBlock>
  </contentBlock>
  <contentBlock page="0" id="i-3329acbf025c1f3d">
    <textBlock id="i-2fcc3d8b21b5d7cd">Anf. 100  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-101cbbdaf43157f5">
    <textBlock id="i-4f33bddb77603c2c">Herr talman! Det betänkande som vi nu har att diskutera gäller egentligen en halv proposition.</textBlock>
    <textBlock id="i-3d00442bde1afdd1">Den ena halvan av propositionen är nämligen ute på remiss. Jag måste säga att det är positivt att man accepterade förslaget att den delen skulle remissbehandlas.</textBlock>
  </contentBlock>
  <contentBlock page="0" id="i-e9fec52b5cbca99f">
    <textBlock id="i-87a9f690e575913f">Rikspolisstyrelsen och invandrarverket har framfört synpunkter på propositionen, men dessa redovisas inte i betänkandet. Med tanke på den kraftiga kritik som jag vet att både RPS och invandrarverket har framfört hade det varit magstarkt om man hade förhindrat en remissomgång, och det är inte snyggt ur demokratisk synvinkel att det har gjorts försök i den riktningen. Jag skulle vilja säga som moderat att om den förra regeringen hade agerat på liknande sätt så tror jag inte att vi hade sparat på krutet.</textBlock>
  </contentBlock>
  <contentBlock page="0" id="i-8afbe799150c13dd">
    <textBlock id="i-7e529f6a984ccd76">Den del som remitterats handlar om förvarstagande av barn. Det kan tyckas att man inte skall ta barn i förvar, men effekten av lagförslaget blir att man i praktiken inte i någon situation kan ta barn i förvar, utom direkt vid gränsen. Det innebär att den barnfamilj som söker asyl i Sverige men inte får ansökan beviljad och som vägrar att låta barnet tas i förvar i avvaktan på avvisningen heller icke kan avvisas.</textBlock>
  </contentBlock>
  <contentBlock page="0" id="i-58f82ff72d091ccd">
    <textBlock id="i-92827d1bd4c80679">Herr talman! Vi kan diskutera kriterierna för svensk flyktingpolitik, om den skall vara hårdare eller mer liberal, men någon gång inträffar den situationen att någon måste avvisas, vilket är omöjligt enligt förslaget i propositionen.</textBlock>
  </contentBlock>
  <contentBlock page="0" id="i-c3f950bc80764743">
    <textBlock id="i-98a401d981639b3d">Det finns även andra konsekvenser. Jag blev häromdagen kontaktad av en jurist, som målade upp för mig följande scenario.</textBlock>
  </contentBlock>
  <contentBlock page="0" id="i-abd105607efded44">
    <textBlock id="i-2c4c32df5d384d35">Nu vill jag inte prata illa om tyska kvinnor, men tänk er att en tysk kvinna kommer till Sverige som turist. Hon begår ett narkotikabrott. Hon blir fasttagen. Hon blir dömd till tre års fängelse och därefter utvisning.</textBlock>
  </contentBlock>
  <contentBlock page="0" id="i-b280155bb6be8b8b">
    <textBlock id="i-8fdf3b0369102545">Om den här kvinnan under tiden i fängelset föder ett barn, är det med den föreslagna lagen mycket tveksamt, om det skulle gå att fullfölja en utvisning.</textBlock>
    <textBlock id="i-7de6561e3e9918ea">Därför är det viktigt att man i det här fallet har beslutat om en remiss, en väl tilltagen remissomgång tillika.</textBlock>
  </contentBlock>
  <contentBlock page="0" id="i-622ee9d87fbf0e6e">
    <textBlock id="i-3a2fa65e9d52297f">Det som sedan är kvar gäller rätten för asylsökande att arbeta under utredningstiden. Jag tycker, herr talman, att det hade varit bättre om riksdagen först fattade beslut i frågan om asylsökande skall få lov att arbeta, innan man beslutar om möjligheten att ta ut ersättning av den som har inkomst av förvärvsarbete. Det är inte helt glasklart att den i propositionen föreslagna gången är den riktiga.</textBlock>
  </contentBlock>
  <contentBlock page="0" id="i-6be43c3db6998fde">
    <textBlock id="i-ed3a334831eac8de">Sedan låter det fint att säga att visst skall asylsökande få lov att arbeta under utredningstiden. Men hur ser det ut i övriga Europa i dag? Jo, utvecklingen i Sverige går tvärtemot den i alla andra länder.</textBlock>
  </contentBlock>
  <contentBlock page="0" id="i-dc49245a57e59957">
    <textBlock id="i-1c6a347e02af3a90">I Norge hade asylsökande tidigare möjlighet att arbeta under utredningstiden. Man tog bort den möjligheten, därför att den missbrukades av många som kom till Norge och uppgav att de var asylsökande. De fick jobb, och när de sedan blev kallade till utredning, försvann de. De var alltså personer som sökte sig till Norge för att under en kort tid ha ett arbete där.</textBlock>
  </contentBlock>
  <contentBlock page="0" id="i-69b6688337d0bb8e">
    <textBlock id="i-b3e1ff0ed1396847">I Danmark är det förbjudet för asylsökande att arbeta. I Holland är det i teorin tillåtet, men det holländska parlamentet arbetar nu intensivt på att förhindra denna möjlighet.</textBlock>
  </contentBlock>
  <contentBlock page="0" id="i-02fe6c43a8d10de5">
    <textBlock id="i-ad00f0690395e1fb">I Storbritannien kan asylsökande inte arbeta. Det går inte heller i Tyskland, och i Frankrike stoppade man den möjligheten så sent som förra hösten.</textBlock>
  </contentBlock>
  <contentBlock page="0" id="i-e1129fc1676f4908">
    <textBlock id="i-1fd430e678e680a3">Det finns anledning, herr talman, att fråga någon i utskottet: Varför skall vi i Sverige införa en ordning som man i dag är på vild flykt ifrån i hela det övriga</textBlock>
    <textBlock id="i-110540cf5db2da40">Europa?</textBlock>
  </contentBlock>
  <contentBlock page="0" id="i-6e088d02bec2d9fd">
    <textBlock id="i-71e14f1eb37487df">Överläggningen var härmed avslutad.</textBlock>
  </contentBlock>
  <contentBlock page="0" id="i-48e4f0621646ae15">
    <textBlock id="i-fa8e6d8e8633ca5d">(Beslut fattades efter 13 §.)</textBlock>
  </contentBlock>
  <contentBlock page="0" id="i-ce9fc1dac4716c6c">
    <textBlock id="i-206181c9444a306a">8 §  Svenskt medborgarskap m.m.</textBlock>
  </contentBlock>
  <contentBlock page="0" id="i-748b58ddf5d85f32">
    <textBlock id="i-2b009f207eff175e">Föredrogs</textBlock>
  </contentBlock>
  <contentBlock page="0" id="i-6c0f4b1ee6974444">
    <textBlock id="i-62d355dfe7820549">socialförsäkringsutskottets betänkande</textBlock>
  </contentBlock>
  <contentBlock page="0" id="i-b69daed11d48bcdc">
    <textBlock id="i-d7dcc784597f2c91">1991/92:SfU12 Svenskt medborgarskap m.m.</textBlock>
    <textBlock id="i-e22ac6a540cfa101">(prop. 1991/92:90).</textBlock>
  </contentBlock>
  <contentBlock page="0" id="i-5effe5e87ba55080">
    <textBlock id="i-a6fe786bdac7310b">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-375de7998c9594cb">
    <textBlock id="i-80ed826ca96003d4">(Beslut fattades efter 13 §.)</textBlock>
  </contentBlock>
  <contentBlock page="0" id="i-adceb440f0595bf0">
    <textBlock id="i-07d476d4729c225b">9 §  Förläggningskostnader</textBlock>
  </contentBlock>
  <contentBlock page="0" id="i-ebd11f452edd0832">
    <textBlock id="i-e4191592f6ab14e7">Föredrogs</textBlock>
  </contentBlock>
  <contentBlock page="0" id="i-acbf6d845cfe8093">
    <textBlock id="i-7362b73b44af8857">socialförsäkringsutskottets betänkande</textBlock>
  </contentBlock>
  <contentBlock page="0" id="i-c7074042f88c6906">
    <textBlock id="i-2bd36df3b5fbb35d">1991/92:SfU15 Förläggningskostnader (prop.</textBlock>
    <textBlock id="i-0a4db81ca288a3b9">1991/92:125 delvis).</textBlock>
  </contentBlock>
  <contentBlock page="0" id="i-5e61a5f08397fcb3">
    <textBlock id="i-4e4118e10b958ed6">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-bd51f2d572ee7e25">
    <textBlock id="i-f372fa30f3eb750f">(Beslut fattades efter 13 §.)</textBlock>
  </contentBlock>
  <contentBlock page="0" id="i-2a557fac76ab52a9">
    <textBlock id="i-31894724c448086f">10 §  Räntor och avgifter vid skatteindrivning</textBlock>
  </contentBlock>
  <contentBlock page="0" id="i-128b9f1bf9646623">
    <textBlock id="i-9c34974301f6cc11">Föredrogs</textBlock>
  </contentBlock>
  <contentBlock page="0" id="i-399081fb2f87d72d">
    <textBlock id="i-b01b814f8a92c104">skatteutskottets betänkande</textBlock>
  </contentBlock>
  <contentBlock page="0" id="i-e3ce5d38172a2a9a">
    <textBlock id="i-972089459f910b48">1991/92:SkU19 Räntor och avgifter vid skatteindrivning (prop. 1991/92:93).</textBlock>
  </contentBlock>
  <contentBlock page="0" id="i-73f03b50498f60f2">
    <textBlock id="i-89448dd7e50eac4a">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-d73c69ad90dfb49c">
    <textBlock id="i-59b46168dfcbb23d">(Beslut fattades efter 13 §.)</textBlock>
  </contentBlock>
  <contentBlock page="0" id="i-c12abdb30e51f023">
    <textBlock id="i-e4e9931767c93455">11 §   Allmänna arvsfonden, m.m.</textBlock>
  </contentBlock>
  <contentBlock page="0" id="i-93d63dbe7b978c01">
    <textBlock id="i-646d17a98295fca0">Föredrogs</textBlock>
  </contentBlock>
  <contentBlock page="0" id="i-5a4000320fea2eaa">
    <textBlock id="i-c21e7d24b82ced46">lagutskottets betänkande</textBlock>
  </contentBlock>
  <contentBlock page="0" id="i-b9c3624032409ba5">
    <textBlock id="i-863a76cd177eaff9">1991/92:LU35 Allmänna arvsfonden, m.m.</textBlock>
  </contentBlock>
  <contentBlock page="0" id="i-89711606a67311e6">
    <textBlock id="i-78dfc74338c38034">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-6f3dacbfd34ef1c6">
    <textBlock id="i-3b21e119f6d3d68f">(Beslut fattades efter 13 §.)</textBlock>
  </contentBlock>
  <contentBlock page="0" id="i-1b25fb9bc11a465c">
    <textBlock id="i-54365b3dd916124a">12 §  Energipolitiska frågor</textBlock>
  </contentBlock>
  <contentBlock page="0" id="i-6c80b1b6fb7e350b">
    <textBlock id="i-bc59dac7f16956a3">Föredrogs</textBlock>
  </contentBlock>
  <contentBlock page="0" id="i-8fa544daf9463e87">
    <textBlock id="i-044895f3bd537de6">näringsutskottets betänkande</textBlock>
  </contentBlock>
  <contentBlock page="0" id="i-cb977086f1bb9c43">
    <textBlock id="i-fcf244db736b46d7">1991/92:NU25 Energipolitiska frågor (prop.</textBlock>
    <textBlock id="i-1774f794a7991403">1991/92:97 och 1991/92:100 delvis).</textBlock>
  </contentBlock>
  <contentBlock page="0" id="i-d469b21bb17ba6eb">
    <textBlock id="i-e65882547a3d2003">Anf. 101  AXEL ANDERSSON (s):</textBlock>
  </contentBlock>
  <contentBlock page="0" id="i-fff3cd677cd3811d">
    <textBlock id="i-526dc3d9c3cc955f">Herr talman! Med tanke på den sena timmen skall jag göra allt jag kan för att komprimera det här lilla anförandet från den socialdemokratiska gruppens sida i näringsutskottet.</textBlock>
  </contentBlock>
  <contentBlock page="0" id="i-4cf96922df3d3458">
    <textBlock id="i-4948ffd2a6474267">När det gäller energipolitiska frågor är det helt naturligt att utskottet har en stor majoritet som är i grunden enig, naturligtvis beroende på den energipolitiska överenskommelse som träffades mellan tre partier och som nu, enligt vad man kan förstå av regeringsförklaringen, omfattas av ytterligare två partier.</textBlock>
  </contentBlock>
  <contentBlock page="0" id="i-eff50c825fa9d962">
    <textBlock id="i-fbdad7361e0073bf">Vi har dock trots denna dokumenterade enighet en reservation från socialdemokratisk sida, reservation nr 1. Den reservationen har tillkommit på grund av att vi icke lyckades övertyga den borgerliga majoriteten om att samhällets styrmedel i energipolitiken behöver successivt kompletteras och vässas.</textBlock>
  </contentBlock>
  <contentBlock page="0" id="i-5afd0e354cba861e">
    <textBlock id="i-176fafb70fd1a66e">Utskottetsmajoriteten ville, som jag sade, inte gå så långt som till ett uttalande mot regeringen, och det föranledde vår reservation, reservation nr 1, som jag därför, herr talman, ber att få yrka bifall till.</textBlock>
  </contentBlock>
  <contentBlock page="0" id="i-3ce6d3b3780f1fab">
    <textBlock id="i-64addd784ca9a982">Anf. 102  ROLF L. NILSON (v):</textBlock>
  </contentBlock>
  <contentBlock page="0" id="i-f03c16204ca85b62">
    <textBlock id="i-b4b8b18af82da677">Herr talman! Jag kommer också att korta ned mitt inlägg. Vi hade för ungefär ett år sedan en lång och utförlig diskussion om energipolitiken som byggde på det betänkande som hade sin upprinnelse i trepartiöverenskommelsen om energipolitiken.</textBlock>
    <textBlock id="i-ac941c445ff118db">Det finns mycket bra i den överenskommelse, och det finns brister som jag och vänsterpartiet påtalade när den kom till.</textBlock>
  </contentBlock>
  <contentBlock page="0" id="i-98dcdb5655303332">
    <textBlock id="i-47245f43aa12c4a6">Bristerna gäller framför allt det sätt på vilket man hanterar kärnkraftsavvecklingen. Man gjorde i energiöverenskommelsen enligt vår uppfattning det felaktiga att lyfta bort riksdagens beslut att starta kärnkraftsavvecklingen med en reaktor 1995</textBlock>
    <textBlock id="i-ead7a9cdbaf4bd06">och en 1996. Man har det goda kvar att kärnkraftsavvecklingen skall vara avslutad år 2010.</textBlock>
  </contentBlock>
  <contentBlock page="0" id="i-447e8351b49ea877">
    <textBlock id="i-d513c84567b52fbd">Men, herr talman, om man räknar baklänges från</textBlock>
    <textBlock id="i-f94d1d3faab936a6">2010 och räknar med att man realistiskt sett inte kan stänga mer än en reaktor om året hamnar vi med tolv svenska reaktorer på 1998, och det ligger ganska nära i tiden. Därför måste förberedelserna för kärnkraftsavvecklingen komma i gång ordentligt, och ett datum för stängning av första reaktor måste införas. Det gamla riksdagsbeslutet -- en reaktor 1995 och en reaktor</textBlock>
    <textBlock id="i-6d4b59275e66cec0">1996 -- borde stå kvar.</textBlock>
  </contentBlock>
  <contentBlock page="0" id="i-0461118927c095c8">
    <textBlock id="i-92dc7cccb46ef08c">När det gäller avsnittet i utskottets betänkande om främjande av biobränsle har vänsterpartiet i motion väckt med anledning av propositionen uttryckt att förslaget är för snävt inriktat på stora anläggningar;</textBlock>
    <textBlock id="i-4e86f129711732a9">alternativt utnyttjande av biobränslen framför allt i små anläggningar försvåras eller riskerar att inte få stöd. Satsningen är också för liten. Därför har vi föreslagit en ökning av anslaget med 500 000 utöver vad regeringen har föreslagit.</textBlock>
  </contentBlock>
  <contentBlock page="0" id="i-3a61d2217cf219c6">
    <textBlock id="i-a6a4d5a8336563a0">Man kan säga att biobränslen är det område av energipolitiken och det bränsleslag som har misshandlats mest av politiker.</textBlock>
  </contentBlock>
  <contentBlock page="0" id="i-0efa8492666d9ac8">
    <textBlock id="i-158e20ea7d122517">Det finns oroväckande tendenser i regeringens politik. Jag skall peka på en, nämligen nedrustningen av NUTEK som vi fattade beslut om i förra veckan. NUTEK skall utvärdera energipolitiken och har ansvaret för genomförandet av hushållningen, som blir allt viktigare. Det var alltså inte något bra beslut.</textBlock>
    <textBlock id="i-24ca87b26e86a56f">Förslaget att ändra energiskatterna har utdömts av en enig miljöopinion. Konsekvenserna blir ökade utsläpp av giftiga gaser, dvs. miljöförstöring.</textBlock>
  </contentBlock>
  <contentBlock page="0" id="i-ce885d26e9c955fe">
    <textBlock id="i-8bcb0a5fa12767d9">Herr talman! Med detta korta inlägg vill jag yrka bifall till ett par av momenten i den meningsyttring som jag har fogat till betänkandet, och det är mom.</textBlock>
    <textBlock id="i-e1f42bea173cc50c">1 beträffande riktlinjer för energipolitiken, mom. 8</textBlock>
    <textBlock id="i-369ec5cbbf6226d0">beträffande anslag till främjande av biobränsleanvändning och mom. 20 beträffande återförande av vinstmedel från vattenkraftsproduktionen. Jag och vänsterpartiet står givetvis bakom samtliga moment i meningsyttringen.</textBlock>
  </contentBlock>
  <contentBlock page="0" id="i-e5a88910747c6a84">
    <textBlock id="i-bb2ff69b352f621f">Anf. 103  BENGT DALSTRÖM (nyd):</textBlock>
  </contentBlock>
  <contentBlock page="0" id="i-744d94110b88fb50">
    <textBlock id="i-58339a597bbed83b">Herr talman! Vi i Ny demokrati inser som alla andra partier nödvändigheten av att kombinera energifrågorna med anpassade lösningar. Men vi får inte bedriva en energipolitik som försvårar och försämrar vår industris konkurrenskraft. Särskilt gäller detta våra el-intensiva industrier, som svarar för en stor del av våra exportintäkter.</textBlock>
  </contentBlock>
  <contentBlock page="0" id="i-d95a54b64681f55c">
    <textBlock id="i-1c4e3c791a9b7971">Den ogynnsamma energibeskattning som vi har haft har i flera år medverkat till minskade intäkter för Sverige och dessutom tvingat svenska nyinvesteringar utomlands. Jag har tidigare här i kammaren anfört några exempel på sådana företag, men kommunikation är ju upprepning, så jag skall nämna något enda exempel återigen.</textBlock>
  </contentBlock>
  <contentBlock page="0" id="i-233101dba2ece78c">
    <textBlock id="i-4a453b33cf338ddc">Vi har t.ex. Gotthard Aluminium, Sveriges enda företag som återvinner aluminium. Det har flyttat sitt omsmältverk i Avesta till Danmark.</textBlock>
    <textBlock id="i-afdc566b869ac806">Merkostnaden för energiskatten i Sverige för det företaget skulle vara 3 milj.kr. och merkostnaden för löner och kapital 2,5 milj.kr.</textBlock>
  </contentBlock>
  <contentBlock page="0" id="i-dac4bf6f137fb2da">
    <textBlock id="i-d8278c392b3353c1">Eka Nobel och Stora Kemi, för att ta företag inom en annan sektor, avsåg att bygga ut sin tillverkning av natriumklorat i Sverige. På grund av osäkerhet om den framtida energitillgången i Sverige och de höga el-priserna valde båda att i stället investera utomlands, Eka Nobel 300 milj.kr. i Bordeaux i</textBlock>
    <textBlock id="i-8555e379224f4e2f">Frankrike och Stora Kemi ca 150 milj.kr. i Norge.</textBlock>
    <textBlock id="i-de4730789aabbba1">Exemplen kan mångfaldigas.</textBlock>
  </contentBlock>
  <contentBlock page="0" id="i-f17ce93a87dd49ff">
    <textBlock id="i-2505f840ebf8155d">Gör vi då också en prisjämförelse mellan elkostnaderna i Sverige och i några aktuella konkurrentländer, med skatt exkl. moms, visar den en ogynnsam kostnad för den svenska industrin. De svenska priserna ligger på 18--20 öre per kilowatt, priserna i USA på 10--20 öre, i Tyskland på 10--20</textBlock>
    <textBlock id="i-e4cff069ccb120bf">öre och i Kanada på 5--10 öre per kilowatt, dvs.</textBlock>
    <textBlock id="i-d12432e10517b309">halva kostnaden jämfört med Sverige.</textBlock>
  </contentBlock>
  <contentBlock page="0" id="i-01ca4d03bdb91d50">
    <textBlock id="i-82e6a5471dd216d8">Så till en annan aspekt. I utredningen</textBlock>
    <textBlock id="i-b752339597e7f97d">Konkurrensneutral energibeskattning redovisas att ett slopande av energibeskattningen, som vi vet ligger på 4 -- 4,5 miljarder, skulle komma att öka industrins produktion med ca 20 miljarder. Detta i sin tur skulle enligt utredningen kunna initiera kanske 10 000 nya jobb, och det också i de mest sysselsättningssvaga länen.</textBlock>
  </contentBlock>
  <contentBlock page="0" id="i-0cb7bd2ffabb3220">
    <textBlock id="i-638662ea49fef658">Industrin i Sverige har i det längsta sökt kompensera sina högre energikostnader genom storskalighet och teknologiska effektiviseringar, men det går naturligtvis inte att klara det med enbart dessa medel i det långa loppet. Därför är borttagandet av energibeskattningen för den elintensiva industrin, vilket nu föreslås, en positiv åtgärd som snabbt kan medverka till nya jobb. Det är i och för sig också en anpassning till situationen inom EG.</textBlock>
  </contentBlock>
  <contentBlock page="0" id="i-963e6010e2e20220">
    <textBlock id="i-22dcdc01d6bcdd9f">Om vi ser på energiproduktionen anser vi i Ny demokrati att kärnkraften tillsammans med en utbyggd vattenkraft är den mest miljövänliga och ekonomiska energikällan. Vi menar att ett fortsatt ökat energibehov i första hand skall tillgodoses genom en möjlig effektivisering av befintliga kärnkraftverk.</textBlock>
  </contentBlock>
  <contentBlock page="0" id="i-f0b791cbfb14d97d">
    <textBlock id="i-85efb2d731f6a2e6">Vi var förresten i Forsmark häromdagen på ett studiebesök och fick den intressanta och tänkvärda informationen, att för motsvarande en dags produktion vid kärnkraftverket i Forsmark skulle det krävas 25 000 ton kol. Det är tänkvärt.</textBlock>
  </contentBlock>
  <contentBlock page="0" id="i-54a1796f4171befc">
    <textBlock id="i-8150be92b0d8499c">Vi menar att det fortsatta ökade energibehovet skall tillgodoses genom kärnkraftverken, vilket kan ge ett tillskott på ca 10 TWh per år. Det skulle tillgodose de ökade energibehoven under de närmaste 10--20 åren.</textBlock>
  </contentBlock>
  <contentBlock page="0" id="i-ded0d07355d9bf12">
    <textBlock id="i-6d3b4b9c5bfdff44">Vi i Ny demokrati vill också upphäva förbudet mot en utveckling av kärnkraftsteknologin och ser inga olösta problem med en säker slutförvaring av kärnavfallet. Därför ansluter vi oss inte till den tidigare energipolitiska överenskommelsen om en avveckling av kärnkraften till år 2010. Vi har helt enkelt inte råd med den kapitalförstöring detta kommer att innebära.</textBlock>
  </contentBlock>
  <contentBlock page="0" id="i-3b2efbb951a0f973">
    <textBlock id="i-a073455849a7c1c2">Så några avslutande ord om vindkraft. Vi anser att det är ett slöseri med pengar med en fortsatt satsning på vindkraft. Den kan aldrig ge annat än ett mycket marginellt energitillskott utan att förstöra naturen och miljön utmed våra kuster.</textBlock>
    <textBlock id="i-0e7c9ef8e0eace8c">Tänk er 10 000--20 000 vindkraftverk utplacerade längs kustlinjen. Det skulle i bästa fall motsvara energiproduktionen vid ett av våra kärnkraftverk.</textBlock>
    <textBlock id="i-89e0ed9712e8d9a6">Det skulle dessutom ge energi och el till betydligt högre kostnad. Att enskilda gårdar vill utnyttja mindre vindkraftverk har vi inget emot -- men avbryt den mer storskaliga satsningen på vindkraften som energikälla.</textBlock>
  </contentBlock>
  <contentBlock page="0" id="i-f9b392808ab29cfa">
    <textBlock id="i-9e89907a4ee8ba4b">Herr talman! Mot bakgrund av de framförda synpunkterna yrkar jag bifall till reservation 2 och reservation 3 i enlighet med Ny demokratis motion.</textBlock>
  </contentBlock>
  <contentBlock page="0" id="i-bb3965b3e7e6f256">
    <textBlock id="i-b5b6aa0649bdbba7">Anf. 104  HADAR CARS (fp):</textBlock>
  </contentBlock>
  <contentBlock page="0" id="i-3c97570a23f31e4a">
    <textBlock id="i-b347137b8fd5b34a">Herr talman! Det har ju bara gått ett år sedan riksdagen förra våren fattade beslut om riktlinjer för den långsiktiga energipolitiken. De riktlinjerna innebar, som också framgår av utskottsbetänkandet, att man skall trygga tillgången på energi till konkurrenskraftiga priser, att man skall utgå från vad natur och miljö kan bära och att man så långt som möjligt skall grunda energiförsörjningen på inhemska och förnybara energikällor. Man skall satsa mycket på energihushållning.</textBlock>
  </contentBlock>
  <contentBlock page="0" id="i-efa07fa4fa5592ea">
    <textBlock id="i-1543ae6a688d4ce4">Det är detta som regeringen nu är på väg att genomföra. De förslag som har kommit -- vilka bl.a. berördes av Bengt Dalström, men som inte är föremål för övervägande i dag -- gäller energibeskattningen. Bioenergikommissionen har lagt fram sina första förslag, och de rör sig litet grand i den riktning som riksdagen fattade beslut om förra året.</textBlock>
  </contentBlock>
  <contentBlock page="0" id="i-79d0798d70c7873f">
    <textBlock id="i-01419e50709319a7">Jag tror egentligen inte att det är så mycket mera att tillägga i dag. Det sade ju också Rolf L. Nilson.</textBlock>
    <textBlock id="i-9ec9e46957c871e2">Vi måste se litet grand vart den här politiken leder och vart de projekt som är på gång och de ansatser som görs för oss. Jag erinrar bara om att det i den energipolitiska uppgörelse som träffades inte sägs något nytt om kärnkraften. Tvärtom refererade man det beslut som hade fattats 1980, men det fanns inte någon ny bindning i samband med energiuppgörelsen 1991. De partier som nu står bakom energiuppgörelsen, inkl. Moderata samlingspartiet enligt regeringsdeklarationen, har nödvändigtvis inte identiskt lika uppfattning om tidpunkten för när kärnkraften skall vara avvecklad. Vi kommer säkert att få återkomma även till det i framtida diskussioner.</textBlock>
  </contentBlock>
  <contentBlock page="0" id="i-fa421d9974b31fc3">
    <textBlock id="i-3b1571ec4588df85">Herr talman! I dag nöjer jag mig med att yrka bifall till utskottets hemställan.</textBlock>
  </contentBlock>
  <contentBlock page="0" id="i-6db13cbaf8157457">
    <textBlock id="i-f91c733bcbcebfa6">Överläggningen var härmed avslutad.</textBlock>
  </contentBlock>
  <contentBlock page="0" id="i-0aeba0eff36d4ee5">
    <textBlock id="i-187be6b11d56cb54">(Beslut fattades efter 13 §.)</textBlock>
  </contentBlock>
  <contentBlock page="0" id="i-11bd92ec621b42a0">
    <textBlock id="i-f9be48496ad3ec63">13 §  Ändringar i minerallagen</textBlock>
  </contentBlock>
  <contentBlock page="0" id="i-35088d5f314f83c1">
    <textBlock id="i-bb45ab2fc17c6063">Föredrogs</textBlock>
  </contentBlock>
  <contentBlock page="0" id="i-5f378123e46af604">
    <textBlock id="i-bd9ba197e8736d2f">näringsutskottets betänkande</textBlock>
  </contentBlock>
  <contentBlock page="0" id="i-cd571027b369a182">
    <textBlock id="i-b1366ccfcf3e96a2">1991/92:NU28 Ändringar i minerallagen (prop.</textBlock>
    <textBlock id="i-32866265bc42a906">1991/92:161).</textBlock>
  </contentBlock>
  <contentBlock page="0" id="i-c2b39115780c6417">
    <textBlock id="i-a371a5db4523fc88">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-8cdd412c837ea7ab">
    <textBlock id="i-0cbd6485c82df6fc">Beslut</textBlock>
  </contentBlock>
  <contentBlock page="0" id="i-7b01f1d49b943373">
    <textBlock id="i-fc603416a029d593">Företogs till avgörande socialförsäkringsutskottets betänkanden 1991/92:SfU10, 1991/92:SfU11,</textBlock>
    <textBlock id="i-71f53578d65e9505">SfU12 och SfU15, skatteutskottets betänkande</textBlock>
    <textBlock id="i-c3abcd19b5faddd8">1991/92:SkU19, lagutskottets betänkande</textBlock>
    <textBlock id="i-ad36c3d69b99510a">1991/92:LU35 och näringsutskottets betänkanden</textBlock>
    <textBlock id="i-e91d5b274127d289">1991/92:NU25 och NU28.</textBlock>
  </contentBlock>
  <contentBlock page="0" id="i-8445e2d202eed987">
    <textBlock id="i-a2169c0821866b0c">Socialförsäkringsutskottets betänkande SfU11</textBlock>
  </contentBlock>
  <contentBlock page="0" id="i-381995d13be0212d">
    <textBlock id="i-e62107e10d6eb8d9">Utskottets hemställan bifölls.</textBlock>
  </contentBlock>
  <contentBlock page="0" id="i-a76363bc335d4eab">
    <textBlock id="i-597aadaef77d7b7d">Socialförsäkringsutskottets betänkande SfU12</textBlock>
  </contentBlock>
  <contentBlock page="0" id="i-bafc0855aa14d203">
    <textBlock id="i-f0940afdae8e1b9c">Utskottets hemställan bifölls.</textBlock>
  </contentBlock>
  <contentBlock page="0" id="i-55f4b7d031dbd74e">
    <textBlock id="i-9d3d6fe99fad15e6">Socialförsäkringsutskottets betänkande SfU15</textBlock>
  </contentBlock>
  <contentBlock page="0" id="i-9d2b616a725473e7">
    <textBlock id="i-93def02ae7f7ad1e">Utskottets hemställan bifölls.</textBlock>
  </contentBlock>
  <contentBlock page="0" id="i-4aa48fbbc26a3406">
    <textBlock id="i-05990760995a703c">Skatteutskottets betänkande SkU19</textBlock>
  </contentBlock>
  <contentBlock page="0" id="i-c9f6ca05755c0959">
    <textBlock id="i-20574ca12759b46e">Utskottets hemställan bifölls.</textBlock>
  </contentBlock>
  <contentBlock page="0" id="i-5db7c6f09f415074">
    <textBlock id="i-e75fd9d374d574d0">Lagutskottets betänkande LU35</textBlock>
  </contentBlock>
  <contentBlock page="0" id="i-96a2a91088fd8207">
    <textBlock id="i-d31588031674d62b">Utskottets hemställan bifölls.</textBlock>
  </contentBlock>
  <contentBlock page="0" id="i-f9760af38dfe7549">
    <textBlock id="i-31287a596df847df">Näringsutskottets betänkande NU25</textBlock>
  </contentBlock>
  <contentBlock page="0" id="i-aecc14741594ff19">
    <textBlock id="i-8223dd0b9bacf2d2">Mom. 1 (riktlinjer för energipolitiken)</textBlock>
  </contentBlock>
  <contentBlock page="0" id="i-32dd36930d1d5007">
    <textBlock id="i-35dbb8a5220885f4">Först biträddes reservation 1 av Anita Gradin m.fl. -- som ställdes mot meningsyttringen av Rolf</textBlock>
    <textBlock id="i-42b414b7924deb18">L. Nilson i motsvarande del -- med acklamation.</textBlock>
  </contentBlock>
  <contentBlock page="0" id="i-202756df2b83f776">
    <textBlock id="i-3a01b107bde39196">Härefter bifölls utskottets hemställan med 153</textBlock>
    <textBlock id="i-718be142d83d923a">röster mot 114 för reservation 1 av Anita Gradin m.fl. 6 ledamöter avstod från att rösta.</textBlock>
  </contentBlock>
  <contentBlock page="0" id="i-bc2a1f7a5f1754c4">
    <textBlock id="i-d89a5176ea755ea9">Mom. 8 (anslag till främjande av biobränsleanvändningen)</textBlock>
  </contentBlock>
  <contentBlock page="0" id="i-e8916fe3d2362acf">
    <textBlock id="i-e313252f13ca29ba">Utskottets hemställan bifölls med 264 röster mot 11</textBlock>
    <textBlock id="i-445d7dc1426d2a6e">för meningsyttringen av Rolf L. Nilson i motsvarande del.</textBlock>
  </contentBlock>
  <contentBlock page="0" id="i-1a436c00d33eccf9">
    <textBlock id="i-c9fbaf456895a7bc">Mom. 18 (kärnkraftsproduktion)</textBlock>
  </contentBlock>
  <contentBlock page="0" id="i-69680f1fdc91d5b0">
    <textBlock id="i-c10128a4fe116461">Utskottets hemställan bifölls med 244 röster mot 23</textBlock>
    <textBlock id="i-11f6396f6059ce6d">för reservation 2 av Bengt Dalström. 9 ledamöter avstod från att rösta.</textBlock>
  </contentBlock>
  <contentBlock page="0" id="i-91fce9d4af3407ba">
    <textBlock id="i-61f2efe1dcd55141">Mom. 20 (återföring av vinstmedel från vattenkraftsproduktionen)</textBlock>
  </contentBlock>
  <contentBlock page="0" id="i-133cbfe671a857b8">
    <textBlock id="i-f7b4f5672028c167">Utskottets hemställan bifölls med 259 röster mot 10</textBlock>
    <textBlock id="i-14460a9dad3683b4">för meningsyttringen av Rolf L. Nilson i motsvarande del. 5 ledamöter avstod från att rösta.</textBlock>
  </contentBlock>
  <contentBlock page="0" id="i-1dc80c4a42ac329f">
    <textBlock id="i-aef360cb4c9ba330">Mom. 22 (avbrytande av stöd till vindkraftsproduktion)</textBlock>
  </contentBlock>
  <contentBlock page="0" id="i-953bc25b2495b171">
    <textBlock id="i-07619e45d6a1739b">Utskottets hemställan bifölls med 258 röster mot 21</textBlock>
    <textBlock id="i-c0a70982b730e8e9">för reservation 3 av Bengt Dalström.</textBlock>
  </contentBlock>
  <contentBlock page="0" id="i-c01ff608f5e8bf40">
    <textBlock id="i-d6550ec609ae7108">Övriga moment</textBlock>
  </contentBlock>
  <contentBlock page="0" id="i-b6e08fee7baf2254">
    <textBlock id="i-129b58cab18cd152">Utskottets hemställan bifölls.</textBlock>
  </contentBlock>
  <contentBlock page="0" id="i-507a923d665c2378">
    <textBlock id="i-2d1bfc0f078f714b">Näringsutskottets betänkande NU28</textBlock>
  </contentBlock>
  <contentBlock page="0" id="i-8be0c6ebe298009e">
    <textBlock id="i-9f86fc474380fa06">Utskottets hemställan bifölls.</textBlock>
  </contentBlock>
  <contentBlock page="0" id="i-e4f1700ef32e7ab4">
    <textBlock id="i-80ca795605360b84">14 § Anmälan om frågor</textBlock>
  </contentBlock>
  <contentBlock page="0" id="i-93078db4fb01527e">
    <textBlock id="i-e4a8c11dcffa69d5">Anmäldes att följande frågor framställts</textBlock>
  </contentBlock>
  <contentBlock page="0" id="i-b208604578c66478">
    <textBlock id="i-356497aa6d697777">den 13 maj</textBlock>
  </contentBlock>
  <contentBlock page="0" id="i-21d911bec0fa6725">
    <textBlock id="i-fab4dd0e84858498">1991/92:770 av Sten Andersson i Malmö (m) till statsrådet Bo Lundgren om hybbyhästägandet:</textBlock>
  </contentBlock>
  <contentBlock page="0" id="i-da66264dd9208437">
    <textBlock id="i-6b896b6525d7d35c">Även om svensk travsport fortfarande befinner sig i världstopp och totospelet ligger på en hög nivå, vilket ger stora skatteinkomster, finns det på sikt uppenbara problem. Den senaste tidens hästauktioner har visat på kraftigt sjunkande priser.</textBlock>
    <textBlock id="i-e625f804e77b5b85">Prisraset är värre än på den ofta debatterade fastighetsmarknaden.</textBlock>
  </contentBlock>
  <contentBlock page="0" id="i-ae62b6fe550c43a6">
    <textBlock id="i-a68c72237d881f14">En enig travsport anser att detta beror på att</textBlock>
    <textBlock id="i-34807d6e69429f3c">''hobbyhästägandet'' försvann 1991. Tidigare kunde en person i princip äga två travhästar utan att kunna dra av verksamhetens underskott, men behövde samtidigt inte skatta för eventuellt överskott. Mindre än 10 % av travhästarna ''går ihop''. Nu måste alla ''hobbyhästägare'' deklarera hästägandet, samla på kvitton m.m. trots att endast en liten minoritet erhåller överskott. Detta förfarande innebär inte någon nettovinst för staten utan endast problem för alla landets travhästägare.</textBlock>
  </contentBlock>
  <contentBlock page="0" id="i-a5db4f9b35ddbdcc">
    <textBlock id="i-dacafa2cfcb91340">Är statsrådet beredd medverka till att</textBlock>
    <textBlock id="i-e5fd1660b4f7d8b1">''hobbyhästägandet'' återinföres?</textBlock>
  </contentBlock>
  <contentBlock page="0" id="i-a7b495a129342803">
    <textBlock id="i-148fc13cd1f56286">1991/92:771 av Stina Eliasson (c) till justitieministern om de små tingsrätterna:</textBlock>
  </contentBlock>
  <contentBlock page="0" id="i-2cb59aa5bfa87ce7">
    <textBlock id="i-fd4393626642b802">Enligt en aktuell departementspromemoria föreslås att ett 25-tal små tingsrätter runt om i landet skall läggas ned. Förslaget skulle om det genomfördes medföra ytterligare en snedvridning av arbetsmarknaden i regionalt utsatta områden.</textBlock>
    <textBlock id="i-46889dfb65aa20fd">Tingsrätterna har dessutom en värdefull personoch lokalkännedom, som bör tas till vara.</textBlock>
  </contentBlock>
  <contentBlock page="0" id="i-bf8029b11613ee55">
    <textBlock id="i-9d0d188766dfacc1">Min fråga till justitieministern är följande:</textBlock>
  </contentBlock>
  <contentBlock page="0" id="i-375fd8bd315e1112">
    <textBlock id="i-596ab887860860ab">Avser justitieministern i den fortsatta beredningen av departementspromemorian om tingsrätterna att beakta de regionalpolitiska aspekterna?</textBlock>
  </contentBlock>
  <contentBlock page="0" id="i-d9e37adda69b7d0f">
    <textBlock id="i-86a003026b9d6367">landet (ursprungslandet) skall framgå på färdigpackade livsmedel. I fråga om beredda livsmedel menas med produktionsland därberedningen utförts.''</textBlock>
  </contentBlock>
  <contentBlock page="0" id="i-55cf02a8e0a74b94">
    <textBlock id="i-7d1efc849c4a330d">Detta innebär att konsumenterna inte vet om köttet i köttfärsen, rökta skinkan eller korven kommer från Sverige eller från importerade djur som kan vara uppfödda på hormoner, antibiotika och kadavermjöl.</textBlock>
  </contentBlock>
  <contentBlock page="0" id="i-f5cd59875d9df289">
    <textBlock id="i-a8c0363728982a50">Är jordbruksministern beredd att verka för att lagen ändras så att konsumenterna får korrekt information och därmed valfrihet att välja svenskt eller importerat kött i beredda livsmedel?</textBlock>
  </contentBlock>
  <contentBlock page="0" id="i-7b5546e01b797bf8">
    <textBlock id="i-50a57118febe9c03">1991/92:772 av Margitta Edgren (fp) till statsrådet</textBlock>
    <textBlock id="i-304d31671ad5891d">Reidunn Laurén om försäkringskassorna och den personliga integriteten:</textBlock>
  </contentBlock>
  <contentBlock page="0" id="i-2e50eeec5b0ca2b2">
    <textBlock id="i-42d56b9366e1e9b0">Försäkringskassornas utbetalningsavi skickas postledes till dem som är berättigade till ersättning från kassan. I de flesta fall hämtas ersättningen ut på ett postkontor.</textBlock>
  </contentBlock>
  <contentBlock page="0" id="i-8cd63cd37c3548ca">
    <textBlock id="i-1fb173abac90fa12">På avin anges en kod för anledningen till utbetalningen men också mottagarens personnummer. På baksidan av avin finns en kodförklaring. Bland koderna finns bl.a.</textBlock>
    <textBlock id="i-3d94307973360ab3">smittbärarpenning.</textBlock>
  </contentBlock>
  <contentBlock page="0" id="i-0e94689b52d17ffd">
    <textBlock id="i-1cd23935a920ca0e">Jag anser att det inte är förenligt med människors personliga integritet att avin är utformad så att utomstående kan utläsa dels personnummer dels anledning till ersättning.</textBlock>
  </contentBlock>
  <contentBlock page="0" id="i-43bec5a3b9670e8f">
    <textBlock id="i-3bf0671d1a724506">Min fråga:</textBlock>
  </contentBlock>
  <contentBlock page="0" id="i-9bf7ac06d3c73428">
    <textBlock id="i-029ff6f6f674fd3c">Vilka åtgärder ämnar statsrådet vidtaga för att detta intrång i den personliga integriteten undanröjs?</textBlock>
  </contentBlock>
  <contentBlock page="0" id="i-fce32e63744cab39">
    <textBlock id="i-3f434b004b723338">landet (ursprungslandet) skall framgå på färdigpackade livsmedel. I fråga om beredda livsmedel menas med produktionsland därberedningen utförts.''</textBlock>
  </contentBlock>
  <contentBlock page="0" id="i-073a0e574feb61f9">
    <textBlock id="i-aa0e8a7290891697">Detta innebär att konsumenterna inte vet om köttet i köttfärsen, rökta skinkan eller korven kommer från Sverige eller från importerade djur som kan vara uppfödda på hormoner, antibiotika och kadavermjöl.</textBlock>
  </contentBlock>
  <contentBlock page="0" id="i-252b61fa3d752d68">
    <textBlock id="i-2ab1da0bc4947653">Är jordbruksministern beredd att verka för att lagen ändras så att konsumenterna får korrekt information och därmed valfrihet att välja svenskt eller importerat kött i beredda livsmedel?</textBlock>
  </contentBlock>
  <contentBlock page="0" id="i-a16d9c39b4d105d4">
    <textBlock id="i-cf31f6193e55a4c2">1991/92:773 av Margitta Edgren (fp) till statsrådet</textBlock>
    <textBlock id="i-930d18bc6b3df0db">Bo Lundgren om konkurrensen mellan Sturup och</textBlock>
    <textBlock id="i-ebbd27c1999ba50a">Kastrup:</textBlock>
  </contentBlock>
  <contentBlock page="0" id="i-956da25c8aec4f2f">
    <textBlock id="i-871f917e54894e18">Det danska folketinget sänkte charterskatten från september 1991. Därmed sänktes kostnaderna för charterresor som startar från Kastrup med ca 235</textBlock>
    <textBlock id="i-801849e4777a813b">dk/resande.</textBlock>
  </contentBlock>
  <contentBlock page="0" id="i-95e92a6c092eb5ba">
    <textBlock id="i-6b1d01e8377fd3c4">Genom ett snabbt beslut från luftfartsverket infördes en ''lojalitetsbonus'' för researrangörer som motsvarade skillnaden i skatt mellan Sturup och Kastrup. Detta har inneburit att Sturup har behållit sina marknadsandelar av utlandsresande till en kostnad för luftfartsverket av 35 milj. kr.</textBlock>
  </contentBlock>
  <contentBlock page="0" id="i-47a37f7f923be0d2">
    <textBlock id="i-a217d0818e81003d">När charterskatten infördes 1978 uttalade skatteutskottet en förväntan att regeringen skulle följa verkningarna av skatten för Sturups del och vidta åtgärder för att eliminera snedvridningar i konkurrensläget till Sturups nackdel. Det gjordes också 1978/79 varvid medel ställdes till luftfarsverkets förfogande för stimulans av chartertrafiken från Sturup.</textBlock>
  </contentBlock>
  <contentBlock page="0" id="i-b75df41b1f046502">
    <textBlock id="i-d9e921d0eea1ac8a">Ämnar skatteministern på samma sätt som tidigare ställa medel till luftfartsverkets förfogande så att verket kompenseras?</textBlock>
  </contentBlock>
  <contentBlock page="0" id="i-9b2df4ceaee82bf5">
    <textBlock id="i-14188dc35ccddb76">1991/92:774 av Sven Lundberg (s) till justitieministern om rikspolisstyrelsens inköp av schäferhundar:</textBlock>
  </contentBlock>
  <contentBlock page="0" id="i-016d952e3bee9279">
    <textBlock id="i-02c9fbb6c77acf10">Internationell expertis är enig om att ett mycket verksamt medel för att bringa ordning i samband med bråk vid större folksamlingar, t.ex. vid fotbollsmatcher, är polishundar. Här i kammaren biträdde vi den 6 maj ett förslag från justitieministern om en lagändring som möjliggör en effektivare användning av polishundar. Detta är ett viktigt beslut för framtiden, t.ex. inför fotbolls-</textBlock>
    <textBlock id="i-583f8c62c5d19bea">EM. Men det finns problem. Som bekant har RPS</textBlock>
    <textBlock id="i-a272dbd034ea141d">av ekonomiska skäl infört köpstopp av hundar från statens hundskola. Dessutom planerar inte RPS</textBlock>
    <textBlock id="i-5ce8243981c59c98">några inköp av polishundar nästa år heller. På sikt innebär det att polisens förmåga att aktivt stävja fotbollsbråk drastiskt minskar.</textBlock>
  </contentBlock>
  <contentBlock page="0" id="i-05969a04719e5e43">
    <textBlock id="i-40fe0ae24df6fd72">Detta medför också att hundskolans möjlighet att upprätthålla en kontinuerlig avel och utbildning av polishundar inte kan upprätthållas.</textBlock>
  </contentBlock>
  <contentBlock page="0" id="i-e70b6a450587565e">
    <textBlock id="i-651c8777678717ff">Statens hundskola håller nu på att bolagiseras. Men om en viktig kund försvinner i detta skede får bolaget svårigheter redan i starten. Det innebär också att övrig produktion av tjänstehundar sätts i fara.</textBlock>
  </contentBlock>
  <contentBlock page="0" id="i-f8f56aa3540c0d57">
    <textBlock id="i-0cf3445bfaee8706">Jag vill mot bakgrund av detta fråga justitieministern:</textBlock>
  </contentBlock>
  <contentBlock page="0" id="i-3a8468c1a0002d9a">
    <textBlock id="i-14a5d34e5ffb79f8">Är justitieministern beredd att medverka till att</textBlock>
    <textBlock id="i-10a24b9904970cca">RPS ges möjligheter att även fortsättningsvis inhandla schäferhundar från statens hundskola?</textBlock>
  </contentBlock>
  <contentBlock page="0" id="i-f6f7a02f88aeb538">
    <textBlock id="i-9bd0f9dd21f8e670">15 § Kammaren åtskildes kl. 17.45.</textBlock>
  </contentBlock>
  <contentBlock page="0" id="i-e9c7d30a512ba25a">
    <textBlock id="i-f9b88c893c80b335">Förhandlingarna leddes</textBlock>
  </contentBlock>
  <contentBlock page="0" id="i-0e4a7283d26e14c2">
    <textBlock id="i-98a8497579557f71">av förste vice talmannen från sammanträdets början t.o.m. 4 § anf. 27 (delvis),</textBlock>
  </contentBlock>
  <contentBlock page="0" id="i-f7f1b23a8b21c66d">
    <textBlock id="i-7739bd72379488b7">av talmannen därefter t.o.m. 6 § anf. 72 (delvis) och</textBlock>
  </contentBlock>
  <contentBlock page="0" id="i-a619d4c025f2f015">
    <textBlock id="i-f28e2144daa051fd">av andre vice talmannen därefter till sammanträdets slut.</textBlock>
  </contentBlock>
</protocol>
