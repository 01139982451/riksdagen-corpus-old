<protocol id="prot-200102--70">
  <contentBlock page="0" id="i-890de2d7a4fa7644">
    <textBlock id="i-6c1e126169851bee">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-24f05f6271e1d5cd">
    <textBlock id="i-6e387cc62a6f5158">Protokoll</textBlock>
    <textBlock id="i-495ad476eca0fa33">2001/02:70</textBlock>
    <textBlock id="i-f974523c5cafe93c">----------------------------------------------</textBlock>
  </contentBlock>
  <contentBlock page="0" id="i-8fac02812a1d36da">
    <textBlock id="i-d09008e4cf0722bf">1 §  Kompletteringsval till utrikesutskottet och krigsdelegationen</textBlock>
  </contentBlock>
  <contentBlock page="0" id="i-a7ca1f195491babc">
    <textBlock id="i-1ad7d3a594ecfe0d">Tredje vice talmannen meddelade att Socialdemokraternas riksdagsgrupp på grund av uppkomna vakanser anmält Leif Jakobsson som ledamot i krigsdelegationen och Sven Hulterström som suppleant i utrikesutskottet.</textBlock>
    <textBlock id="i-d4987f38d589c5a8">Tredje vice talmannen förklarade valda till</textBlock>
  </contentBlock>
  <contentBlock page="0" id="i-d5d84ceceefa51b7">
    <textBlock id="i-207c07c1cf044d99">ledamot i krigsdelegationen</textBlock>
    <textBlock id="i-8039f72b6ebf26be">Leif Jakobsson (s)</textBlock>
  </contentBlock>
  <contentBlock page="0" id="i-a2a6518ad2b06643">
    <textBlock id="i-64f3f4dc4a267fcd">suppleant i utrikesutskottet</textBlock>
    <textBlock id="i-64ffa99ea9e48dd3">Sven Hulterström (s)</textBlock>
  </contentBlock>
  <contentBlock page="0" id="i-6a778ee469cfd494">
    <textBlock id="i-d660547f800087b4">2 §  Anmälan om fördröjt svar på interpellation</textBlock>
  </contentBlock>
  <contentBlock page="0" id="i-799fd5c356ae19bf">
    <textBlock id="i-401b64332bbc4e36">Till riksdagen hade inkommit följande skrivelse:</textBlock>
  </contentBlock>
  <contentBlock page="0" id="i-bf7042e8d268b7ec">
    <textBlock id="i-f56a38913bc802c7">Interpellation 2001/02:251</textBlock>
  </contentBlock>
  <contentBlock page="0" id="i-a6a9c7f06ad5ce59">
    <textBlock id="i-4ef4375e32b2c7e8">Till riksdagen</textBlock>
    <textBlock id="i-af85f696ecf5b34e">Interpellation 2001/02:251 av Gunnar Hökmark</textBlock>
    <textBlock id="i-5466e14c3d272dcc">(m) om inflationen</textBlock>
    <textBlock id="i-a7551ead8d446882">Interpellationen kommer att besvaras den 8 mars</textBlock>
    <textBlock id="i-f5e211b41a6f4d7b">2002.</textBlock>
    <textBlock id="i-c276b13164a51112">Skälet till dröjsmålet är inbokade möten, möte med EU-nämnden och utlandsresor.</textBlock>
    <textBlock id="i-bb571b632d1cff5c">Stockholm den 13 februari 2002</textBlock>
    <textBlock id="i-9f58a82307d029c8">Finansdepartementet</textBlock>
    <textBlock id="i-6b1a5b746ca145ce">Bosse Ringholm</textBlock>
  </contentBlock>
  <contentBlock page="0" id="i-27f6c70711c49292">
    <textBlock id="i-c296f7c59a11f5e8">3 §  Svar på interpellation 2001/02:233 om demokrati för det nya seklet</textBlock>
  </contentBlock>
  <contentBlock page="0" id="i-5de03788b60cb9d6">
    <textBlock id="i-8032ff5f16f4c9c2">Anf.  1  Statsrådet BRITTA LEJON (s):</textBlock>
    <textBlock id="i-fd31696eb426bddf">Fru talman! Harald Nordlund har frågat mig vilka initiativ jag avser att ta för att förbättra möjligheterna för alla att delta i politiskt arbete, vilka åtgärder jag avser att vidta för att möjliggöra för den förtroendevalde att vara medborgarnas ombud samt vilka initiativ jag avser att vidta för att politikerns roll ska förändras från att vara representant för "systemet" till att vara medborgarnas ombud. Harald Nordlund har också frågat mig vilka initiativ jag avser att ta för att öka möjligheterna till personval.</textBlock>
    <textBlock id="i-ba0f21132b5f8ef7">Med propositionen Demokrati för det nya seklet</textBlock>
    <textBlock id="i-0b5059f970eab38d">(prop. 2001/02:80) inleder regeringen ett långsiktigt arbete för att utveckla demokratin i vårt land. Målen är ett högre valdeltagande, fler förtroendevalda, större möjligheter till direkt deltagande och en ökad politisk jämlikhet.</textBlock>
    <textBlock id="i-dc24a55184df67e0">Harald Nordlunds första fråga gäller initiativ för att förbättra möjligheterna för alla att delta i politiskt arbete. Jag ska peka på några av regeringens förslag på detta område.</textBlock>
    <textBlock id="i-fb210257e25753d0">Regeringen föreslår att en möjlighet införs för landets kommuner och landsting att ge alla som är folkbokförda rätt att väcka förslag i fullmäktige. Det är en unik reform i det avseendet att den vidgar möjligheterna för alla att delta i det politiska arbetet -</textBlock>
    <textBlock id="i-1bbad42b7845b5e3">även de som inte uppnått rösträttsålder. Vidare införs en möjlighet för kommuner och landsting att hålla offentliga sammanträden med fullmäktigeberedningar. Regeringen avser också att utreda frågan om hur folkinitiativet som ett led i samrådet med medborgarna kan stärkas.</textBlock>
    <textBlock id="i-58a25e33720caef2">En annan form av demokratiskt deltagande handlar om att engagera sig i driften av offentligt finansierade verksamheter. Som Harald Nordlund själv pekar på föreslår regeringen förbättrade möjligheter till brukarinflytande genom att självförvaltningsorgan ska kunna ges vidgade befogenheter. Medborgarnas möjlighet till insyn i offentligt finansierad verksamhet som bedrivs på entreprenad ska säkerställas. Detsamma gäller insynen i friskolor.</textBlock>
    <textBlock id="i-8bf5aeb4b5b40b72">Parallellt med dessa olika former för medborgerligt deltagande i de politiska processerna lyfter vi givetvis också fram det politiska förtroendeuppdraget.</textBlock>
    <textBlock id="i-58cc89a07f00f4c3">Här vill jag anknyta till Harald Nordlunds andra och tredje fråga om de förtroendevalda som medborgarnas ombud.</textBlock>
    <textBlock id="i-0902a3c4345693fe">Regeringen föreslår att villkoren för förtroendevalda förbättras. Detta är, i motsats till vad Harald</textBlock>
    <textBlock id="i-4c0661e61ba6db0e">Nordlund hävdar, i allra högsta grad en fråga för riksdagen eftersom villkoren regleras i lagstiftning.</textBlock>
    <textBlock id="i-8c2a0434aadb6d20">Det handlar bl.a. om rätt till ledighet, rätt till skälig ekonomisk ersättning och rätt att behålla ett förtroendeuppdrag även om man flyttar. Detta möjliggör för fler människor att ta ett förtroendeuppdrag och därigenom att delta i det politiska arbetet. Det förutsätter givetvis att också de politiska partierna tar sitt ansvar för att åstadkomma större spridning av uppdragen.</textBlock>
    <textBlock id="i-6866145faec92fde">Med fler förtroendevalda och bättre spridning av uppdragen ökar kontaktytorna mellan förtroendevalda och medborgare. Den förändrade politikerroll som</textBlock>
    <textBlock id="i-7b6d2a9a348957cf">Harald Nordlund efterlyser åstadkommer vi, enligt min uppfattning, just genom att möjliggöra för fler att faktiskt pröva på att vara politiker. När alla människor i en kommun har någon bekant, granne eller släkting som är förtroendevald minskar avståndet mellan politiken och medborgarna. När de förtroendevalda aktivt tar kontakt med medborgarna och är öppna för dialog och diskussion, t.ex. via Internet, blir deras roll som ombud och företrädare för medborgarna tydligare.</textBlock>
    <textBlock id="i-bbf2b6b8e77f508f">Harald Nordlunds sista fråga gäller personval.</textBlock>
    <textBlock id="i-768c8c47355af767">Regeringen anser att personvalssystemet bör stödjas så att intentionerna bakom det uppfylls och dess potential bättre utnyttjas. Enligt den utvärdering som gjorts av 1998 års val uppfattar en övervägande del av väljarna det positivt att ha möjligheten att påverka vilka som ska representera dem. Framför allt de yngre väljarna är positiva, och reformen har också visat sig ha en positiv inverkan på annars icke politiskt aktiva.</textBlock>
    <textBlock id="i-413b4b5333bcca98">I utvärderingen konstateras emellertid också att personvalets genomslag i de största valkretsarna var påtagligt lågt och att personvalssystemet på grund av detta kan sägas lida av en demokratisk obalans som det är viktigt att åtgärda. Mot denna bakgrund har regeringen givit 1999 års författningsutredning i uppdrag att överväga om de tre största valkretsarna bör minskas. Jag vill i detta sammanhang också nämna att</textBlock>
    <textBlock id="i-0de87ebbc6119e0d">Valmyndigheten har i uppgift att informera väljarna om valförfarandet, däribland personvalssystemet.</textBlock>
    <textBlock id="i-41346bc455513c89">Avslutningsvis vill jag säga att jag delar Harald</textBlock>
    <textBlock id="i-2f988cc845f1d0f8">Nordlunds uppfattning att de politiska partierna bär ett stort ansvar när det gäller att värna och fördjupa demokratin, liksom att ansvaret för många av de frågor som jag nu berört ligger på kommunal nivå.</textBlock>
    <textBlock id="i-f8733b17f4a4e77a">Detta fråntar emellertid inte regering och riksdag ansvaret för att lägga fast en övergripande strategi för hur vi ska värna och fördjupa demokratin i vårt land på lång sikt. I propositionen Demokrati för det nya seklet redovisar regeringen en sådan strategi tillsammans med en rad konkreta reformer i syfte att förbättra demokratins funktionssätt. Propositionen är den första i sitt slag, men sannolikt inte den sista.</textBlock>
  </contentBlock>
  <contentBlock page="0" id="i-ddff18221b4578bc">
    <textBlock id="i-b2abccecaa365369">Anf.  2  HARALD NORDLUND (fp):</textBlock>
    <textBlock id="i-0fbf000aaf88125b">Fru talman! Jag påstår att det politiska systemet och de politiska partierna befinner sig i en kris. Kris är ett starkt ord, men jag tycker att problemen är så stora att vi kan tala om en kris.</textBlock>
    <textBlock id="i-745593728c48c796">Jag vill fråga demokratiministern: Delar ministern min uppfattning att vi befinner oss i en krissituation när det gäller politiken och demokratin?</textBlock>
    <textBlock id="i-729b68142a07cfc1">Partierna har ett stort ansvar, javisst, men bland de mest förändringsobenägna, som jag menar att vi har i samhället i dag, är de politiska partierna och det politiska systemet. Politiska partier arbetar på samma sätt som de alltid har gjort och organiserar sig på samma sätt som de alltid har gjort. Och det politiska systemet i övrigt är inte förändrat, även om vi ser långt tillbaka i tiden.</textBlock>
    <textBlock id="i-5e6ef85593a3eca4">Resonemanget om fler förtroendevalda - visst, det ökar kontaktytan. Men om vi dubblerar antalet förtroendevalda ute i kommunerna och stänger in även dem i sammanträdesrum blir det inte mycket av kontakt.</textBlock>
    <textBlock id="i-2e7be78cfaed9515">Det krävs med andra ord förändrade förutsättningar också för att vi ska kunna tala om ökade kontakter mellan politiker och medborgare. Det är häri det ligger.</textBlock>
    <textBlock id="i-64a258c15b4fcc13">Den medborgare i en kommun som känner en politiker fogar inte in den politikern i gruppen politiker som man talar lite föraktfullt om, utan det är Johansson, Andersson eller vad vederbörande heter. Men det är den diffusa gruppen politiker som man tycker illa om och inte tar kontakt med.</textBlock>
    <textBlock id="i-2fb549b92e8c1bc9">Visst, kontaktytorna behöver öka, men då måste förutsättningarna förändras. Hur ska det då ske? Jag menar att i den redovisning som jag har fått som svar på mina frågor finns egentligen inte någonting annat konkret än att medborgarna ska ges möjlighet att väcka förslag i fullmäktige och att fullmäktige ska svara inom ett år på medborgarnas förslag. Det är tunt, för tunt. Vi kommer inte att förändra situationen med de åtgärder som här föreslås.</textBlock>
    <textBlock id="i-931958e3dfad0c15">Nej, vi måste ägna mer tid åt att lyssna och föra dialog med medborgarna. Varför utvecklas inte de här tankarna mera? Hur vi ska förändra förutsättningarna?</textBlock>
    <textBlock id="i-8535af58d2123e69">Vi kan inte spela politikerrollen på det sätt som vi gör i dag om vi ska öka kontakterna mellan oss och medborgarna.</textBlock>
    <textBlock id="i-12092e389c0b1f07">Vi måste utveckla personvalsreformen. Det talas i svaret på min interpellation om personvalsreformen, men ingenting konkret sägs om hur man ska utveckla den så att det blir ett verkligt personval. Väldigt lite talas det också om hur vi ska förändra, förbättra, medborgarens deltagande i den demokratiska processen. Det sägs att man ska ges möjligheter att delta i driften av offentligt finansierad verksamhet. Hur ska det gå till? Är demokratiministern beredd att diskutera att medborgarna får tillsätta styrelser för utförandet av kommunal service, att vi skiljer på politiken och utförandet?</textBlock>
  </contentBlock>
  <contentBlock page="0" id="i-f13f3b8e5716926f">
    <textBlock id="i-5f4579615911adc2">Anf.  3  Statsrådet BRITTA LEJON (s):</textBlock>
    <textBlock id="i-117f3207d56c796a">Fru talman! Harald Nordlund tecknar en mycket dyster bild av partiernas och det politiska systemets situation i Sverige. Så frågar han mig om jag håller med honom om bilden av att partierna är i kris och att också demokratin är i kris. Jag skulle vilja svara genom att säga att visst kan man säga att partiväsendet är i kris när vi ser att det är allt färre aktiva medlemmar, att det är allt svårare för vissa partier i vissa delar av landet att besätta sina fullmäktigeposter, när vi kan se att människors tilltro till politiken, och partipolitiken i synnerhet, under en längre tid har minskat och när valdeltagandet kraftigt har minskat. 1998</textBlock>
    <textBlock id="i-ce9b39c077473ba7">års val var det med det lägsta valdeltagandet i modern tid i Sverige.</textBlock>
    <textBlock id="i-c19b13d1f20371f3">Samtidigt, Harald Nordlund, tror jag att det är viktigt att se att det som vi i dag kanske kan beteckna som partiernas kris, jag är inte säker på att det är riktigt så, i alla fall inte är demokratins kris. Däremot är det en allvarlig arbetssituation för de lokalt förtroendevalda, en allvarlig situation för de politiska partiernas förmåga till dialog med många och för deras förmåga till nytänkande. Det håller jag med om, och det skulle kunna bli en kris för den svenska demokratin i förlängningen om vi inte nu ser hur landet ligger, om vi inte ser de oroande tecknen och arbetar med att förändra förutsättningarna. Det håller jag med om.</textBlock>
    <textBlock id="i-f9c29eb0114027e8">Tar vi inte fasta på den här situationen och de orostecken som finns nu och förändrar förutsättningarna för partierna och för lokalt förtroendevalda kan det så småningom också bli en kris för människors tilltro till demokratin i vårt land. Men där är vi gudskelov inte än.</textBlock>
    <textBlock id="i-674e35bfd127235d">Jag skulle också vilja säga att tittar vi på de politiska partiernas situation i dag, partipolitikens situation, måste vi ändå se att det har hänt någonting,</textBlock>
    <textBlock id="i-53c85d8b1bc52c1f">Harald Nordlund. Vi är fortfarande en halv miljon människor i det här landet som är medlemmar i de politiska partierna. Det finns ingen annan rörelse som fångar upp så många människors samhällsengagemang och intresse. De politiska partierna är fortfarande de facto en stor kraft för förändring av det svenska samhället om man tar vara på de möjligheter som bjuds.</textBlock>
    <textBlock id="i-fd66e63f133555bb">En annan viktig sak är att jag skulle vilja påstå att jag under den tid då jag har haft förmånen att få arbeta med och ansvara för demokratifrågor i regeringen har kunnat se en attitydförändring gentemot politik och gentemot politiker. År 1998, vågar jag påstå, var situationen faktiskt dystrare än vad den är i dag. Attityden gentemot politik och gentemot enstaka politiker både i massmedierna och bland folk i allmänhet uppfattar jag som betydligt mer dyster och grå då än vad den är i dag.</textBlock>
    <textBlock id="i-035ef74465d71107">Delvis kan detta vara en subjektiv uppfattning, och det är mycket möjligt att den är felaktig, men delvis är det också så att vi i dag har ett antal undersökningar som stöder min bild och som vi inte hade för några år sedan. Vi har forskarna vid SOM-</textBlock>
    <textBlock id="i-bb7295ed4339c16e">institutet i Göteborg som har kunnat konstatera att människors tilltro till partipolitik har ökat markant, inte bara till politik i allmänhet utan till partipolitik.</textBlock>
    <textBlock id="i-e6e0343e42fa80e6">Vi har också ett antal undersökningar som kan visa på att unga människors intresse för partipolitik har ökat på sistone.</textBlock>
    <textBlock id="i-b5d00607ffc261ff">Det är ännu för tidigt att säga om dessa siffror innebär ett trendbrott, men det är i alla fall något som är oerhört glädjande.</textBlock>
  </contentBlock>
  <contentBlock page="0" id="i-8c23b8cc692671d8">
    <textBlock id="i-60d2770eba176931">Anf.  4  HARALD NORDLUND (fp):</textBlock>
    <textBlock id="i-fbf7ee172800559c">Fru talman! Min avsikt är inte att teckna en onödigt dyster bild, men jag tycker att bilden är mörk.</textBlock>
    <textBlock id="i-3cfbdc75177e9c9d">Faktum är att även om undersökningar visar att tilltron till politiker skulle vara bättre nu än exempelvis 1998 tror jag att det handlar mindre om att man nu skulle vara mer benägen att ansluta sig till politiska partier och delta i politiska möten. Det finns ingenting som tyder på att den benägenheten har ökat.</textBlock>
    <textBlock id="i-f488891c0816ed6d">Jag tror att den här förändrade attityden, som inte är tydlig men som finns, har att göra med att politikerskandalerna de allra senaste åren har varit något färre och något mindre. Men i fråga om tilltron till att via de politiska partierna och det politiska systemet kunna göra sin röst hörd och påverka har det inte skett någon förändring. Det är det som gör att jag tecknar en så dyster bild.</textBlock>
    <textBlock id="i-8aad7c9929ae6b2b">Jag talar ofta med skolungdomar. Jag är ofta ute i gymnasierna och för den här diskussionen. Jag frågar ofta: Varför är ni inte beredda att engagera er politiskt? Jag får svar som att det är ingen idé, det är så trögt. Det är den typen av synpunkter; jag är inte beredd att köpa hela paketet. Då är det naturligtvis partiernas ansvar att fundera över hur man kan anpassa den politiska organisationen, arbetssättet, till de här förändrade förväntningarna från unga människor.</textBlock>
    <textBlock id="i-b20e0ddf4fd61398">Där är vi dåliga. Det är vårt ansvar att förändra det.</textBlock>
    <textBlock id="i-6cda695cfaa98a89">Det måste vi göra.</textBlock>
    <textBlock id="i-03884a21bb670b36">Vi har ett ansvar från Sveriges riksdag för att förändra förutsättningarna. Jag vill återkomma till detta med förutsättningarna när det gäller deltagande i utförandet av exempelvis kommunal service. Är demokratiministern beredd att medverka till att man kan tillsätta styrelser för att ta ansvar för drift av exempelvis barnomsorg, tillsätta detta med medborgarna direkt. Politiken handlar om att bestämma om pengar, kvalitet och kvantitet och om att följa upp och utkräva ansvar, men utförandet kan mycket väl ske av medborgare, och ansvaret kan tas av medborgarna direkt.</textBlock>
    <textBlock id="i-d61dfe942c4b0e2d">Jag hade velat se den typen av resonemang i de här sammanhangen, men de finns knappast. De finns bara i kanten och väldigt ytligt men inte genomgående. Det är den här typen av förändringar som måste till, tror jag. Får medborgarna de här möjligheterna ökar också intresset för att vara med i politiken, och den vägen kanske man kommer att känna att man vill ansluta sig till ett politiskt parti. Det är den typen av grepp som nu måste till för att vi ska få en önskad förändring.</textBlock>
  </contentBlock>
  <contentBlock page="0" id="i-1845d23a23c97ddd">
    <textBlock id="i-bb2fef38ca20b281">Anf.  5  Statsrådet BRITTA LEJON (s):</textBlock>
    <textBlock id="i-2a36bc903f9a2303">Fru talman! Jo, det är precis människors benägenhet att delta i politiskt arbete som jag tycker att vi måste vara varsamma med hur vi handskas med. Om</textBlock>
    <textBlock id="i-11b68316e2b6817f">Harald Nordlund har haft möjlighet att ta del av</textBlock>
    <textBlock id="i-30c05cd9c2428912">Kommundemokratikommitténs betänkande i den här delen, det som ligger som ett av underlagen till demokratipropositionen, tycker jag att man måste förvånas över det faktum som där visar sig, nämligen att det finns en enorm potential av människor i alla åldrar med många olika erfarenheter som faktiskt säger på en direkt fråga: Jo, jag är visst beredd att engagera mig partipolitiskt. Jag är beredd att ta ett förtroendeuppdrag. Det finns en enorm outnyttjad potential som partierna i dag aldrig använder sig av.</textBlock>
    <textBlock id="i-4fd29d3de837d97d">Det är människor som vi borde ta hand om inom ramen för de politiska partierna, människor som borde få frågan om de vill vara med och ta ansvar och vill dela med sig av sina kunskaper. Problemet, Harald Nordlund, är att de inte får frågan. Man kan kanske säga att det är lite grann av partipolitikens moment 22-situation. Ju färre som är aktiva lokalt i de politiska partierna, desto tyngre blir deras arbetsbörda, och desto mindre klarar de av att befinna sig ute i skolorna, i arbetsplatsernas fikarum, i bostadsområdenas föreningslokaler och i idrottsföreningarnas omklädningsrum och ställa just den här frågan till de engagerade människor som faktiskt finns.</textBlock>
    <textBlock id="i-0b1317f99df75da7">Vi måste bli fler som deltar i det lokala demokratiska arbetet. Den potentialen finns. Vi lyckas inte åstadkomma den förändring som faktiskt finns greppbar mitt framför ögonen på oss. Det finns säkert många olika förklaringar till att vi inte lyckas med det. Men jag tror att en förklaring är att vi måste åstadkomma den förändring som jag tror att Harald</textBlock>
    <textBlock id="i-e9f42dbbbba90f00">Nordlund efterlyser, om jag vågar tolka vad han säger, nämligen att politiker måste se sig mindre som systemets företrädare och mer som medborgarnas företrädare och vara ute mer bland människor och prioritera det mer i det partipolitiska arbetet. Det finns naturligtvis en konflikt inbyggd mellan det och att också sitta på de nödvändiga och viktiga interna mötena och sammanträdena som är kopplade till ansvaret att övergripande leda den kommunala förvaltningen och de interna partipolitiska åtagandena.</textBlock>
    <textBlock id="i-2e5250c18805a539">Men vi måste nog omprioritera. Vi måste prioritera mötena, kontakterna och dialogen med människor mer än vad vi har gjort om vi ska lyckas ändra på detta.</textBlock>
    <textBlock id="i-9d88d4fc10926930">Harald Nordlund ställer en direkt fråga till mig om styrelse och brukare och om det direkta deltagandet i demokratin och om inte det är en väg för att åstadkomma och ta hand om människors engagemang bättre. Jo, jag tror det. Och just därför skriver vi en del om det i demokratipropositionen och säger att detta kan vara ett sätt att möta människors engagemang, som ofta tar sig uttryck i intresse för kanske just ett dagis eller en enstaka lokal verksamhet. Visst, det tror jag. Det finns ingen anledning för partierna att vara rädda för det enfrågeengagemang som finns och florerar och är mycket livaktigt runtom i Sverige.</textBlock>
    <textBlock id="i-63ca2deab28fa5dc">Tvärtom, det ska vi ta fasta på. De politiska partierna en gång startat som engagemang i en fråga.</textBlock>
    <textBlock id="i-e70e6e4377a54773">Men, Harald Nordlund, det är oerhört väsentligt att vi då tar hand om detta engagemang och ger det möjligheter att växa, men på ett sätt som inte underminerar det representativa systemet. Vi måste vara varsamma med hur vi gör våra vägval.</textBlock>
  </contentBlock>
  <contentBlock page="0" id="i-447094bdfc6246a1">
    <textBlock id="i-317cbe7bd28ba65d">Anf.  6  HARALD NORDLUND (fp):</textBlock>
    <textBlock id="i-09911100072684ab">Fru talman! Jag är fortfarande långtifrån nöjd. Jag kan instämma i väldigt mycket av dessa teoretiska resonemang. Men hur ska vi komma dit? Vi måste bli fler. Och jag upprepar att vi inte åstadkommer den önskade förändringen om vi blir dubbelt så många politiker men som stängs in i utredningar och sammanträden. Kontakterna ökar inte i och med det. Vi måste förändra förutsättningarna. Hur ska vi åstadkomma det? Där har vi en uppgift att fylla. Är det självklart att vi ska sitta med i alla de sammanhang som vi i Sveriges riksdag sitter med i? Hur ska det bli möjligt för ledamöterna i Sverige riksdag att vara ute mer och träffa människor? Jo, det är naturligtvis genom att man ändrar förutsättningarna. Och det förs för lite resonemang kring detta. Det hjälper inte att vi ökar antalet förtroendevalda innan vi har förändrat detta. Först därefter får vi de effekter som demokratiministern talar om.</textBlock>
    <textBlock id="i-9e79c536eacbee0d">Jag tror att personvalet har en mycket viktig funktion i detta sammanhang. Hur ska vi kunna utveckla det? Är ministern beredd att medverka till att vi får ett personalval som är ett verkligt personval, dvs. att medborgarens kryss slår direkt och påverkar vem som ska sitta i en beslutande församling? Vi är långtifrån detta. Jag tror inte att vi ska vara rädda för detta.</textBlock>
    <textBlock id="i-2f87e1f8e816efe4">Ministern lägger också in brasklappar när det gäller medborgarens direkta deltagande och ansvarstagande för driften. Varför ska vi vara rädda för att låta medborgarna direkt ta ansvaret? Det politiska ansvaret handlar ju om ekonomin, kvaliteten och kvantiteten. Där ligger ju ändå den politiska makten.</textBlock>
    <textBlock id="i-b5062307336c6cc0">Men medborgarinflytandet blir mera direkt om medborgarna får vara med. Varför ska man vara så rädd?</textBlock>
  </contentBlock>
  <contentBlock page="0" id="i-ff7f9fe82442dcf4">
    <textBlock id="i-d246163dac75ea90">Anf.  7  Statsrådet BRITTA LEJON (s):</textBlock>
    <textBlock id="i-f9fd9be2e4c8a6ff">Fru talman! Harald Nordlund, vi må vara överens om mycket, men jag blir lite bestört när jag hör honom beskriva det som oviktigt att antalet förtroendevalda blir större och att vi inte skulle uppnå någon förändring om det blev fler människor som var aktiva förtroendevalda och som tog ansvaret för samhällets utveckling, för beslutsfattandet om vårt gemensamma.</textBlock>
    <textBlock id="i-e9d330c55b7e6220">Självklart ska vi inte vara instängda i sammanträdesrum eller i denna vackra sal. Självklart handlar förutsättningarna för en vital demokrati om just möten och dialoger över gränser. Det är bara på det sättet som en fördjupad demokrati kan åstadkommas.</textBlock>
    <textBlock id="i-c3f4688cb4986f90">Men Harald Nordlund ska inte degradera sin egen, andra riksdagsledamöters och kommunfullmäktigeledamöters roll. Varje enstaka politiker är viktig. Alla politiker har olika erfarenheter, kunskaper och engagemang. Varenda en av de 47 000 förtroende valda som finns i det här landet är viktig. Om vi kan få fler förtroendevalda med erfarenheter av hur det är att vara nysvensk och att ha kommit in till Sverige, fler förtroendevalda som är äldre, fler med funktionshinder och fler som har andra erfarenheter än det som är det gängse bland de politiskt förtroendevalda i dag så är väl det en demokratisk vinst så stor som någon?</textBlock>
    <textBlock id="i-8458b9c3dfbf8e7c">Det är viktigt med många erfarenheter företrädda bland de politiskt förtroendevalda. Och det borde också Harald Nordlund erkänna.</textBlock>
    <textBlock id="i-f60a8ce3d9972c0e">Jag ser fram emot en utveckling av personvalet, och jag är övertygad om att vi redan i höstens val kommer att se att det blir alltfler än tidigare som använder sig av denna möjlighet.</textBlock>
    <textBlock id="i-54b64771c6d3bddf">Jag är övertygad om att Harald Nordlund och jag kommer att få många möjligheter i framtiden att diskutera fördjupningen av den svenska demokratin.</textBlock>
  </contentBlock>
  <contentBlock page="0" id="i-5f742bbf9f4c9911">
    <textBlock id="i-54437e1f08582cce">Överläggningen var härmed avslutad.</textBlock>
  </contentBlock>
  <contentBlock page="0" id="i-93b307e0bfd4aa9f">
    <textBlock id="i-952507707f8e92f9">4 §  Svar på interpellation 2001/02:234 om kommunallagens bestämmelser om stöd till näringsverksamhet</textBlock>
  </contentBlock>
  <contentBlock page="0" id="i-9a8d5b0678253a18">
    <textBlock id="i-a18032cd548fe887">Anf.  8  Statsrådet BRITTA LEJON (s):</textBlock>
    <textBlock id="i-cd07c8a78490aee4">Fru talman! Kjell Eldensjö har frågat mig om jag avser att låta göra en översyn av kommunallagen för att göra denna tydligare vad gäller kommunernas kompetensområde avseende stöd till företag.</textBlock>
    <textBlock id="i-e439a91c912c110f">Kommuner och landsting får enligt 2 kap. 8 §</textBlock>
    <textBlock id="i-da8461ab4d1debfb">kommunallagen genomföra åtgärder för att allmänt främja näringslivet i kommunen eller landstinget.</textBlock>
    <textBlock id="i-1cabd8a3e575574d">Med det avses exempelvis att tillhandahålla mark eller teknisk service till företag. Kommuner och landsting får tillgodose hantverkets och den mindre industrins behov av lokaler, under förutsättning att verksamheten inriktas på företagarkollektivet i allmänhet. Däremot faller individuellt anpassad lokalhållning åt enstaka företag utanför den kommunala kompetensen.</textBlock>
    <textBlock id="i-4531b85f119ee4d4">När det gäller individuellt inriktat stöd till enskilda näringsidkare får det bara lämnas om det finns synnerliga skäl. Så kan exempelvis vara fallet om kommunen vill upprätthålla en viss kommersiell servicenivå i glesbygd vad gäller t.ex. livsmedelsaffärer och bensinstationer.</textBlock>
    <textBlock id="i-2a01996de3527ea0">När det gäller den konkreta gränsdragningen mellan vad som kan ses som stöd till enskild och generella näringslivsfrämjande åtgärder är det svårt att direkt i lag göra en så exakt definition att den utesluter alla tolkningssvårigheter i det enskilda fallet. Vad som kan ses som synnerliga skäl måste också kunna variera med hänsyn till samhällsutvecklingen.</textBlock>
    <textBlock id="i-458516f2e2c3a15f">Det är i sista hand en uppgift för domstolarna att efter överklaganden tolka lagen i de enskilda fallen. Genom utvecklingen i rättspraxis klarläggs gränserna för den kommunala kompetensen. Om synnerliga skäl skulle anses föreligga i ett enskilt fall måste också</textBlock>
    <textBlock id="i-d7508f6d0730407c">Europeiska gemenskapens regler om stöd till näringslivet beaktas. Dessa innehåller ett principiellt förbud mot stöd som kan riskera att snedvrida konkurrensen på den gemensamma marknaden.</textBlock>
    <textBlock id="i-f139ed5c68d63b5f">Den nuvarande övergripande regleringen av kommuners och landstings möjlighet att ge stöd till näringslivet är enligt min mening i huvudsak väl avvägd. Jag ser inget behov av att generellt vidga den kommunala kompetensen för att tillgodose enskilda företags lokalbehov.</textBlock>
    <textBlock id="i-7ad9f7095bd8cc8a">Kommuner och landsting har naturligtvis en viktig roll att spela när det gäller att generellt bidra till goda utvecklingsvillkor för det lokala näringslivet.</textBlock>
    <textBlock id="i-ae7b9ba40c619613">Regeringen har bl.a. i propositionen En politik för tillväxt och livskraft i hela landet (2001/02:4), redovisat sin syn på kommuners och landstings roll i det regionala utvecklingsarbetet.</textBlock>
    <textBlock id="i-fe65b16e7ca54313">Under 1990-talet har kommuner och landsting ökat sina insatser i syfte att utveckla det lokala näringslivet, bl.a. på grund av EU-medlemskapet och</textBlock>
    <textBlock id="i-a85c711a2f21634f">Östersjösamarbetet. Det har från kommunalt håll påpekats att det finns ett behov av att få en klarare bild av den kommunala kompetensen vid genomförandet av regionala tillväxtavtal och vid deltagande i olika projekt inom ramen för EU:s strukturpolitik.</textBlock>
    <textBlock id="i-506ea804a0c2df3f">Regeringen har i propositionen Kommuner och landsting i internationell samverkan (2000/01:42), bl.a. angett att det bör undersökas om det finns kompetensproblem i detta avseende.</textBlock>
    <textBlock id="i-2243ce345b7bfb45">Sammanfattningsvis menar jag att det kan finnas anledning att se över den kommunala kompetensen i vissa avseenden. Men jag ser inget behov av att förtydliga kommunallagens regler om stöd till enskilda företag.</textBlock>
  </contentBlock>
  <contentBlock page="0" id="i-114e637c1c585fcb">
    <textBlock id="i-428589e4cb85ca75">Anf.  9  KJELL ELDENSJÖ (kd):</textBlock>
    <textBlock id="i-c91fecdd6ab49c94">Fru talman! Tack så mycket för svaret på interpellationen, statsrådet! I min interpellation tar jag upp en fråga som är mycket angelägen för många kommuner, nämligen hur man kan stötta näringslivet och speciellt utsatta näringar i en kommun.</textBlock>
    <textBlock id="i-9982ea2c8fdeaf5f">Många kommuner lever med ett ständigt hot om befolkningsminskning, lägre skatter och sämre service vad gäller skolor, banker, affärer etc. Små kommuner med fler, men små, orter riskerar i ännu högre grad att bli utarmade på den här servicen. Mot den bakgrunden är det inte så konstigt att kommuner försöker göra sitt allra bästa för att se till att det näringsliv som finns kan bli kvar men också att det kommer fler företagare till kommunen just för att upprätthålla nämnda service. Också statsrådet säger i sin interpellation att det är viktigt att den kan finnas kvar.</textBlock>
    <textBlock id="i-e398eed4d880f05e">Även om statsrådet inte gör det upplever jag att det finns ett slags gråzon som är lite svårdefinierad och som kanske också är föränderlig med tiden vad gäller den kommunala kompetensen. Många kommuner balanserar ju i dag på gränsen till det otillåtna, eller tillåtna, för att fullfölja företagsstöd - det går igenom på grund av att ingen överklagar.</textBlock>
    <textBlock id="i-6c817a2a1f5c664c">Som jag tidigare nämnt är det besvärligast för små kommuner. Även om man har som generell policy att se till att det finns industritomter och man kanske också bygger hus som kan användas till företag går det kanske inte på alla små orter. När det gäller möjligheterna att lösa lokalfrågan vet man ju inte riktigt var nästa företag dyker upp eller var en företagare behöver ytterligare hus för att ha sitt företag i.</textBlock>
    <textBlock id="i-4eb77494842f027f">Jag tycker att det är angeläget att lagen är tydlig.</textBlock>
    <textBlock id="i-b157772ea1d93a73">Men den ska också vara sådan att kommunen kan ge företag stöd som inte hämmar konkurrensen eller är ett direkt ekonomiskt stöd, om det görs från synpunkten att man ska kunna behålla service, skola och allt sådant som man vill ha på de olika orterna.</textBlock>
    <textBlock id="i-3ed78401bde4dc43">Statsrådet säger i svaret att synnerliga skäl måste kunna variera med hänsyn till samhällsutvecklingen.</textBlock>
    <textBlock id="i-83887e8fc7ae4814">Det är precis vad jag menar. Kanske skulle det då finnas skäl att se över domstolarnas tolkning och utifrån det fundera vidare över om det behöver göras ett förtydligande i lagen eller på något sätt göras förändringar. Det är detta som jag med min interpellation ville ta upp till diskussion.</textBlock>
  </contentBlock>
  <contentBlock page="0" id="i-ce512b57817829f5">
    <textBlock id="i-3ba9f174a9126a2f">Anf.  10  Statsrådet BRITTA LEJON (s):</textBlock>
    <textBlock id="i-8bb0f54434c12d5d">Fru talman! Jag tror att både Kjell Eldensjö och jag är djupt medvetna om många kommuners svårigheter men också om många kommuners gedigna arbete för att försöka underlätta för nyetableringar av företag på den lokala orten och för att stödja en positiv utveckling av den egna kommunens näringslivsklimat och, så småningom, också befolkningsstruktur.</textBlock>
    <textBlock id="i-546d894e2835c345">Vi har naturligtvis all anledning, precis som Kjell</textBlock>
    <textBlock id="i-f7aed6ab0841c777">Eldensjö påpekar, att från nationellt håll göra allt som står i vår makt för att underlätta detta arbete. Precis som Kjell Eldensjö också påpekar gäller det att se till att den lagstiftning som finns är så klar och tydlig som möjligt.</textBlock>
    <textBlock id="i-5b62ad4f081b46bd">Problemet med lagstiftningen är att det inte går att skriva en lagstiftning som är så pass konkret och tydlig och som kan förutse alla situationer som kan tänkas uppstå. Den lagstiftningen existerar inte, utan man måste försöka se till att lagstiftningen är generell men också utformad på ett sådant sätt att den inte riskerar att väldigt tidigt bli obsolet, föråldrad. Ibland kan det möjligtvis stå i konflikt med ambitionen att vara så tydlig som möjligt.</textBlock>
    <textBlock id="i-d06fa9b2b77c091f">Jag kan inte nu se att vi har något behov av att se över existerande lagstiftning på det generella sätt som</textBlock>
    <textBlock id="i-6266b9232ccb71d5">Kjell Eldensjö pekar på. Däremot är det möjligt att det som Kjell Eldensjö talar om är något som kommer att vara aktuellt om ett antal år. Det finns naturligtvis alltid anledning att följa hur lagstiftningen tillämpas i Sverige och vilka effekter den får. Vi från regeringens sida har ett ansvar för att just följa upp och se vad som händer och för att se om det finns anledning att ta upp en diskussion om en översyn av existerande lagstiftning. Men för närvarande kan jag inte se att det gör det.</textBlock>
    <textBlock id="i-d72bdfa56242d826">Vad gäller de problem som möjligtvis finns är det nog lite svårt att åstadkomma en förändring. Men visst ingår i det normala ansvaret för de här frågorna att hålla ett öga på utvecklingen. Jag utesluter således inte att det i framtiden kan vara så att det finns anledning att återkomma till Kjell Eldensjös propåer. För närvarande kan jag dock inte se att det är så.</textBlock>
  </contentBlock>
  <contentBlock page="0" id="i-01c523c05a33ced2">
    <textBlock id="i-b20ca27f6e207739">Anf.  11  KJELL ELDENSJÖ (kd):</textBlock>
    <textBlock id="i-de2c274f460c955b">Fru talman! Det sista låter väldigt positivt, dvs. att det ändå finns utsikter att framöver se över de här, som jag tror, ganska angelägna sakerna. Det här är sådant som faktiskt finns i många kommuner där man har just ambitionen att göra så gott man kan för företagen. Kanske går man då över gränsen, men man tycker att man egentligen inte har gjort det.</textBlock>
    <textBlock id="i-0f8f7209ab30f273">Alla vill vi ju att Sverige ska leva och att landsbygden ska finnas kvar, kunna utvecklas och ha kvar både folk och företag. Men de problem som jag i min interpellation i dag har velat fästa uppmärksamheten på är en realitet, i varje fall i små kommuner.</textBlock>
    <textBlock id="i-ceb27b0569ebb734">Jag kan som exempel nämna en rätt liten kommun där man har som generell policy att bygga lokaliteter för att sedan hyra ut och sälja. Det har man också gjort. Problemet har vid något tillfälle varit att man har byggt på fel ställe så att säga - företaget i fråga har velat vara på en annan ort. Det har dröjt lång tid innan man kunnat hyra ut eller sälja. På de små orterna vill man således inte förbereda så mycket, men när problem uppstår vill man hjälpa till.</textBlock>
    <textBlock id="i-b8bb5dacc1b04dab">Ett annat exempel är ett företag som skulle omstrukturera sin verksamhet och förlägga all sin verksamhet till en liten ort. Det rör sig i och för sig inte om så många personer, totalt kanske ett 50-tal personer. Men för den här orten, som kanske har en befolkning på 300-400 personer, är det ganska mycket.</textBlock>
    <textBlock id="i-a31ea432e719871b">Om man inte lyckas med detta skulle man behöva flytta sin verksamhet någon annanstans. Man ville bli av med de lokaler man hade för att hyra fler lokaler.</textBlock>
    <textBlock id="i-f65eefce797a0b0c">Kommunen köpte då fastigheterna och hyrde ut dem på marknadsmässiga grunder. Man förlorade inga pengar. Det var ingen direkt stöttning, men företaget fick loss pengar för sin omstrukturering.</textBlock>
    <textBlock id="i-3af52326c209a258">Det här underkändes av länsrätten, trots att 35 arbetstillfällen räddades på den här lilla orten. Man kan också lägga till att NUTEK betecknar den här kommunen som en s.k. högriskkommun på grund av att den domineras av två stora företag. Om något av dem skulle gå omkull skulle det bli väldigt allvarligt. Därför borde man se mer positivt på att det finns små företag.</textBlock>
    <textBlock id="i-2b6f84f7fd99fb8b">Jag begär inte att statsrådet ska ha någon insikt i just det här specifika fallet, men jag tycker ändå att det är värt att fundera rätt så mycket över begreppet synnerliga skäl. Dessutom bör man ytterligare överväga var gränsen för begreppet stöd till enskilda näringsidkare egentligen går när det inte är fråga om att man ger direkt ekonomiskt stöd.</textBlock>
    <textBlock id="i-7b6868917040485f">De här sakerna kommer kanske längre fram, som statsrådet säger, men det är ändå intressant att föra en diskussion om detta nu.</textBlock>
  </contentBlock>
  <contentBlock page="0" id="i-190f981a4e2fb726">
    <textBlock id="i-6b1d2ab433c2d42a">Anf.  12  Statsrådet BRITTA LEJON (s):</textBlock>
    <textBlock id="i-dd58c352e7b547d6">Fru talman! Jag håller med om att det är både intressant och viktigt att föra en diskussion om var gränserna går för hur kommuner kan stötta ett lokalt näringsliv. Samtidigt får kommunernas ambitioner i det här avseendet aldrig överskugga ansvaret att upprätthålla en schyst konkurrens. Jag tror att diskussionen och dialogen om de här sakerna är en förutsättning för att insikten om var gränserna går ska kunna växa och bli större.</textBlock>
    <textBlock id="i-f1a3d1b2e14d9ae5">Jag tackar Kjell Eldensjö för att han har tagit upp frågeställningen. Jag tror att vi har anledning att återkomma till den. Men låt mig vara extra tydlig. Jag kan inte se att vi för närvarande har någon anledning att åstadkomma någon förändring av just stödet till de enskilda företagen från kommunernas sida.</textBlock>
    <textBlock id="i-4286424037713ae1">Däremot kan det finnas anledning att se över om det möjligtvis går att åstadkomma förtydliganden på andra punkter när det gäller kommunallagens bestämmelser. Det har vi också flaggat för tidigare.</textBlock>
    <textBlock id="i-a9b51ba9699b51e0">Verkligheten förändras. Förutsättningarna för lokalt näringslivs etablering och tillväxt är viktiga frågor. Likaså är det väldigt viktigt att upprätthålla en god konkurrenssituation. Vi har all anledning att hålla ett vakande öga över den här utvecklingen och att fortsätta att diskutera och debattera den och se vad vi möjligen kan göra för att åstadkomma en ökad tydlighet i både dessa avseenden.</textBlock>
  </contentBlock>
  <contentBlock page="0" id="i-89de92a6de4d0d44">
    <textBlock id="i-5606ddee59df2ef6">Anf.  13  KJELL ELDENSJÖ (kd):</textBlock>
    <textBlock id="i-b96c2b8dacdd52d3">Fru talman! Jag är tacksam för det svaret. Eftersom NUTEK har talat om vilka kommuner som ligger i riskzonen, tycker jag att det är viktigt att man diskuterar vad kommunerna själva kan göra ytterligare utan att det blir konkurrenshämmande eller något sådant.</textBlock>
    <textBlock id="i-6cc0080c1a7defef">Jag ser med tillfredsställelse på att den här frågan kommer att tas upp ytterligare framöver och att man eventuellt kan ge kommunerna möjligheter att på något sätt vässa sina verktyg lite grann för att klara av att behålla befolkningen i orterna, utveckla näringslivet och leva vidare.</textBlock>
  </contentBlock>
  <contentBlock page="0" id="i-17a13b92bba3a833">
    <textBlock id="i-ed533db24dcc49ec">Överläggningen var härmed avslutad.</textBlock>
  </contentBlock>
  <contentBlock page="0" id="i-9dc89be933a6d6b9">
    <textBlock id="i-fd1fb1422eb94c02">5 §  Anmälan om inkomna faktapromemorior om förslag från Europeiska kommissionen, m.m.</textBlock>
  </contentBlock>
  <contentBlock page="0" id="i-4e6fc2f218e807fd">
    <textBlock id="i-0881e22d63e0887b">Tredje vice talmannen anmälde att följande faktapromemorior om förslag från Europeiska kommissionen inkommit och överlämnats till utskott:</textBlock>
    <textBlock id="i-a11e8152af3c5586">2001/02:FPM49 Stöd till Bladtobak KOM (2001 )684</textBlock>
    <textBlock id="i-935e45ff96df82bc">till miljö- och jordbruksutskottet</textBlock>
    <textBlock id="i-565612c314e48026">2001/02:FPM50 Förslag till ändring av försöksdjursdirektivet KOM (2001) 704 till miljö- och jordbruksutskottet</textBlock>
    <textBlock id="i-c24e10cb388e6e23">2001/02:FPM51 Godkännande av ändringsprotokoll till försöksdjurskonventionen KOM (2001) 704 till miljö- och jordbruksutskottet</textBlock>
    <textBlock id="i-087add6ebc1dae96">2001/02:FPM52 Särskilda bestämmelser för de mindre Egeiska öarna rörande vissa jordbruksprodukter</textBlock>
    <textBlock id="i-d260bc56fb5816e4">KOM (2001) 638 till miljö- och jordbruksutskottet</textBlock>
    <textBlock id="i-e45885cfc663a099">2001/02:FPM53 Utvidgningen och jordbrukspolitiken till miljö- och jordbruksutskottet</textBlock>
    <textBlock id="i-06c1792ac7fa5ec2">2001/02:FPM54 Intag av livsmedelstillsatser - rapport från kommissionen KOM (2001) 542 till miljö- och jordbruksutskottet</textBlock>
    <textBlock id="i-9185a0ebffe4518b">2001/02:FPM55 Stöd till nötter och johannesbröd</textBlock>
    <textBlock id="i-278601ca31a511dc">KOM (2001) 667 till miljö- och jordbruksutskottet</textBlock>
    <textBlock id="i-11dbfe6a19d81bd9">2001/02:FPM56 Förslag till Rådets förordning om ändring av förordning 4045/89 om medlemsstaternas granskning av de transaktioner som utgör en del av systemet för finansiering genom garantisektionen vid europeiska utvecklings- och garantifonden för jordbruket KOM (2001) 704 till miljöoch jordbruksutskottet</textBlock>
  </contentBlock>
  <contentBlock page="0" id="i-2b6e6c6c845cc57c">
    <textBlock id="i-ee6f1d0a066356b3">6 §  Hänvisning av ärende till utskott</textBlock>
  </contentBlock>
  <contentBlock page="0" id="i-7b1e6dc54ebbc220">
    <textBlock id="i-6f3beadc2277c6c0">Föredrogs och hänvisades</textBlock>
    <textBlock id="i-5edc6e4be6532461">Proposition</textBlock>
    <textBlock id="i-35ffe5aeeaa78305">2001/02:95 till finansutskottet</textBlock>
  </contentBlock>
  <contentBlock page="0" id="i-ca8e7b95c94cd07a">
    <textBlock id="i-913ec23b615af759">7 §  Bordläggning</textBlock>
  </contentBlock>
  <contentBlock page="0" id="i-3a230155f4d6f43a">
    <textBlock id="i-933089780e8d40d8">Anmäldes och bordlades</textBlock>
    <textBlock id="i-9a62b786abe6406e">Förslag</textBlock>
    <textBlock id="i-ae438ec625939f0a">2001/02:RB1 Årsredovisning för Sveriges riksbank för räkenskapsåret 2001</textBlock>
  </contentBlock>
  <contentBlock page="0" id="i-bd3b5d2e9cab0682">
    <textBlock id="i-fc7313a508f3c9e7">Kulturutskottets betänkanden</textBlock>
    <textBlock id="i-7c44552c9ab6693c">2001/02:KrU7 Teracom AB - garanti och omstrukturering</textBlock>
    <textBlock id="i-fee3b3b4d3d6faa4">2001/02:KrU8 Ungdomspolitik</textBlock>
    <textBlock id="i-1dee923b44334989">2001/02:KrU9 Idrottsfrågor</textBlock>
  </contentBlock>
  <contentBlock page="0" id="i-b3799a76e40d7d41">
    <textBlock id="i-b590c427856c06c7">Justitieutskottets betänkanden</textBlock>
    <textBlock id="i-bea90e5cf386eca5">2001/02:JuU7 Processrättsliga frågor</textBlock>
    <textBlock id="i-c167f7cf904d0233">2001/02:JuU14 Särskild utlänningskontroll</textBlock>
    <textBlock id="i-9a372c685e38468a">2001/02:JuU15 Godkännande av rambeslut om gemensamma brottsutredningsgrupper inom EU</textBlock>
  </contentBlock>
  <contentBlock page="0" id="i-a02d861cc3e0512a">
    <textBlock id="i-e1dfb235ff9e9033">Socialutskottets betänkanden</textBlock>
    <textBlock id="i-ce86b1fe25c9c6ae">2001/02:SoU6 Alkoholpolitik</textBlock>
    <textBlock id="i-cb63f1185fe82c3e">2001/02:SoU7 Handikappolitik</textBlock>
  </contentBlock>
  <contentBlock page="0" id="i-baa5bd035c707cdf">
    <textBlock id="i-70df3d29b9632de7">Miljö- och jordbruksutskottets betänkanden</textBlock>
    <textBlock id="i-b2fa90f2bfb43f0e">2001/02:MJU7 Användning av försöksdjur</textBlock>
    <textBlock id="i-db1971bb22d1d89d">2001/02:MJU12 Förlängning av giltighetstiden för konventionen den 9 februari 1972 mellan Sverige och Norge om renbetning, m.m.</textBlock>
  </contentBlock>
  <contentBlock page="0" id="i-6584b5615358af37">
    <textBlock id="i-18cf46247bd2812d">8 §  Anmälan om interpellationer</textBlock>
  </contentBlock>
  <contentBlock page="0" id="i-673b1234bab2dce5">
    <textBlock id="i-47619e8fa633aa93">Anmäldes att följande interpellationer framställts</textBlock>
  </contentBlock>
  <contentBlock page="0" id="i-b1137125569d0e68">
    <textBlock id="i-5a5df1146abf65d4">den 15 februari</textBlock>
  </contentBlock>
  <contentBlock page="0" id="i-305684437f5d7830">
    <textBlock id="i-3610b2e1b50cd8f0">2001/02:261 av Roy Hansson (m) till statsrådet Lena</textBlock>
    <textBlock id="i-ecf18964c506c1ba">Sommestad</textBlock>
    <textBlock id="i-170565b691a36337">Miljöaspekter av fossila bränslen</textBlock>
    <textBlock id="i-85ee7284b58f9bdd">2001/02:262 av Ulla-Britt Hagström (kd) till socialminister Lars Engqvist</textBlock>
    <textBlock id="i-09cb627d904d9742">Afasi</textBlock>
    <textBlock id="i-3bea2cdbc7c111f4">2001/02:263 av Ulla-Britt Hagström (kd) till utbildningsminister Thomas Östros</textBlock>
    <textBlock id="i-c82f8714ac1b111b">Medicinsk fosrkning ur ett könsperspektiv</textBlock>
    <textBlock id="i-d06321bc9e982f8f">2001/02:264 av Gunilla Tjernberg (kd) till utbildningsminister Thomas Östros</textBlock>
    <textBlock id="i-260cba1d7f485346">Maxtaxan</textBlock>
    <textBlock id="i-74f9dd2dd3b47fc2">2001/02:265 av Sten Tolgfors (m) till utbildningsminister Thomas Östros</textBlock>
    <textBlock id="i-19f617fa17240bc2">Ekeskolan</textBlock>
    <textBlock id="i-93235143249cd111">Interpellationerna redovisas i bilaga som fogas till riksdagens snabbprotokoll tisdagen den 19 februari.</textBlock>
  </contentBlock>
  <contentBlock page="0" id="i-2f53bc18e7603625">
    <textBlock id="i-fd31396367e5891c">9 §  Kammaren åtskildes kl. 9.45.</textBlock>
  </contentBlock>
  <contentBlock page="0" id="i-6cdeab05cedb32b6">
    <textBlock id="i-42c8223009723b9b"/>
    <textBlock id="i-3247a9002b4cc4c4">Förhandlingarna leddes av tredje vice talmannen.</textBlock>
  </contentBlock>
</protocol>
