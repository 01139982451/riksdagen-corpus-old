<protocol id="prot-199798--6">
  <contentBlock page="0" id="i-11292654fa35258d">
    <textBlock id="i-1ef05f3c645b2cf3">14.00 - 15.04</textBlock>
  </contentBlock>
  <contentBlock page="0" id="i-821eb47ec9348a7a">
    <textBlock id="i-66c5276d89d8d528">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-6b8adeba809f86c7">
    <textBlock id="i-fa9c0c436138c58c"/>
    <textBlock id="i-7550f89ebbde6b6b">------------------------------------------------------------------------</textBlock>
  </contentBlock>
  <contentBlock page="0" id="i-aed2d2d952fb93b4">
    <textBlock id="i-1d64c4723cc4fd6f">1 §  Val till Nordiska rådets svenska delegation</textBlock>
  </contentBlock>
  <contentBlock page="0" id="i-aa55a54bad8c68ee">
    <textBlock id="i-13fbf1485742f379">Företogs val av 20 ledamöter och 20 suppleanter till Nordiska rådets svenska delegation. Valberedningen hade enhälligt godkänt gemensamma listor för valen av ledamöter och suppleanter till Nordiska rådets svenska delegation.</textBlock>
  </contentBlock>
  <contentBlock page="0" id="i-98ec233fe7b1efcd">
    <textBlock id="i-0f0762c41cd8c0aa">Sedan en promemoria innehållande de gemensamma listorna delats ut och godkänts av kammaren befanns följande personer, vilkas namn i här angiven ordning upptagits på respektive listor, valda för</textBlock>
    <textBlock id="i-51093e39898c1a38">1997/98 års riksmöte:</textBlock>
  </contentBlock>
  <contentBlock page="0" id="i-bb8262c4b2339498">
    <textBlock id="i-2fb687076183aff8">ledamöter</textBlock>
    <textBlock id="i-056ab81f7cba9bcc">Per Olof Håkansson (s)</textBlock>
    <textBlock id="i-10e9236de681f4e6">Anita Johansson (s)</textBlock>
    <textBlock id="i-5539ee8318ab784a">Carl Bildt (m)</textBlock>
    <textBlock id="i-78aa4120bbd78b32">Berit Oscarsson (s)</textBlock>
    <textBlock id="i-550cd7d0134fc6e1">Nils T Svensson (s)</textBlock>
    <textBlock id="i-52cc58bc2a8ec2bb">Sten Svensson (m)</textBlock>
    <textBlock id="i-6f8562d97b4da910">Birthe Sörestedt (s)</textBlock>
    <textBlock id="i-3c4a593055563478">Olof Johansson (c)</textBlock>
    <textBlock id="i-116df2fe6fcf0575">Reynoldh Furustrand (s)</textBlock>
    <textBlock id="i-1ad2e18629c61650">Arne Andersson (m)</textBlock>
    <textBlock id="i-1f22a5d159a28d49">Elver Jonsson (fp)</textBlock>
    <textBlock id="i-8faa98029e5ee74c">Kaj Larsson (s)</textBlock>
    <textBlock id="i-6861e7b14b062df6">Charlotta L Bjälkebring (v)</textBlock>
    <textBlock id="i-1698af8c06b27d57">Margareta Israelsson (s)</textBlock>
    <textBlock id="i-06daec24a623facb">Inger Koch (m)</textBlock>
    <textBlock id="i-1e9491d3d4ec8efc">Marianne Samuelsson (mp)</textBlock>
    <textBlock id="i-f682befb396fa5e6">Berit Löfstedt (s)</textBlock>
    <textBlock id="i-dfac8f37de131c0b">Håkan Strömberg (s)</textBlock>
    <textBlock id="i-05135e8f0d0b049e">Chris Heister (m)</textBlock>
    <textBlock id="i-612ccb3f12dab2a6">Ingrid Näslund (kd)</textBlock>
  </contentBlock>
  <contentBlock page="0" id="i-a90e48205211f42a">
    <textBlock id="i-bc00d9d0120fc04e">suppleanter</textBlock>
    <textBlock id="i-6dbb487b2ed5342f">Sven Hulterström (s)</textBlock>
    <textBlock id="i-1c5b8b904f045782">Sinikka Bohlin (s)</textBlock>
    <textBlock id="i-9402c0dfe6207b70">Henrik Landerholm (m)</textBlock>
    <textBlock id="i-02c4e68728052c44">Marianne Carlström (s)</textBlock>
    <textBlock id="i-38097e59020380de">Eva Johansson (s)</textBlock>
    <textBlock id="i-35df5286634238e5">Göthe Knutson (m)</textBlock>
    <textBlock id="i-c94b6d12e85e5d66">Björn Kaaling (s)</textBlock>
    <textBlock id="i-0504094d13fbc72f">Marianne Andersson (c)</textBlock>
    <textBlock id="i-059ad28b4e045e81">Carin Lundberg (s)</textBlock>
    <textBlock id="i-790f537fbaaa0f0f">Göte Jonsson (m)</textBlock>
    <textBlock id="i-2b05f1d0e1d45110">Anne Wibble (fp)</textBlock>
    <textBlock id="i-d790853b08f0340b">Per Erik Granström (s)</textBlock>
    <textBlock id="i-78f457711089b6b2">Johan Lönnroth (v)</textBlock>
    <textBlock id="i-5043465ba2386d31">Ingibjörg Sigurdsdóttir (s)</textBlock>
    <textBlock id="i-fca5a2e792b1ffa4">Christel Anderberg (m)</textBlock>
    <textBlock id="i-6ba5bc6ef0e43c9a">Barbro Johansson (mp)</textBlock>
    <textBlock id="i-51b7e97d2bd387f2">Birgitta Gidblom (s)</textBlock>
    <textBlock id="i-7ed2c87443665eb3">Anders Ygeman (s)</textBlock>
    <textBlock id="i-f245ed26f2496281">Göran Lennmarker (m)</textBlock>
    <textBlock id="i-8c732a9586b47067">Alf Svensson (kd)</textBlock>
  </contentBlock>
  <contentBlock page="0" id="i-4e6c2dac23216b9f">
    <textBlock id="i-e741877739c504b7">2 §  Justering av protokoll</textBlock>
  </contentBlock>
  <contentBlock page="0" id="i-41082d0cd302596b">
    <textBlock id="i-ac242ac604046aa9">Justerades protokollen för den 16, 18 och</textBlock>
    <textBlock id="i-7c4fa1111918aba8">19 september.</textBlock>
  </contentBlock>
  <contentBlock page="0" id="i-543b0c6928cdc9b0">
    <textBlock id="i-dcf03f20ae656efe">3 §  Meddelande om fördröjda svar på interpellationer</textBlock>
  </contentBlock>
  <contentBlock page="0" id="i-be1c1d2dff06ed73">
    <textBlock id="i-ed2f70f51fd0a8e8">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-1ffc2d7994e0464f">
    <textBlock id="i-fb41296f3c41ea41">Interpellation 1997/98:3</textBlock>
  </contentBlock>
  <contentBlock page="0" id="i-555027a4d04102e9">
    <textBlock id="i-daf2f0bacb67f411">Till riksdagen</textBlock>
    <textBlock id="i-95bfc848addedcb3">Interpellation 1997/98:3 av Lennart Brunander (c)</textBlock>
    <textBlock id="i-db0e63217d2a1b99">om jämställdhetsarbetet inom Svenska kyrkan.</textBlock>
    <textBlock id="i-ae77d9ab7f4f0a54">Interpellationen kommer att besvaras torsdagen den 2 oktober 1997.</textBlock>
    <textBlock id="i-5fee82a77d24ce52">Skälet till dröjsmålet är arbetsanhopning.</textBlock>
    <textBlock id="i-ea973a51b7732595">Stockholm den 22 september 1997</textBlock>
    <textBlock id="i-ff1180143a1a988c">Marita Ulvskog</textBlock>
  </contentBlock>
  <contentBlock page="0" id="i-f4ce1bca44e03668">
    <textBlock id="i-7174f0a26acc7eef">Interpellation 1997/98:1</textBlock>
  </contentBlock>
  <contentBlock page="0" id="i-bf028b64162b2dc8">
    <textBlock id="i-acfb81330a0f3936">Till riksdagen</textBlock>
    <textBlock id="i-4f9b2f0253ed42ad">Interpellation 1997/98:1 av Chatrine Pålsson om de psykiskt sjukas situation.</textBlock>
    <textBlock id="i-927a8dc5e788afd0">Interpellationen kommer att besvaras tisdagen den</textBlock>
    <textBlock id="i-65736b9182f5b2be">7 oktober 1997.</textBlock>
    <textBlock id="i-303d44ffe7e726f3">Skälet till dröjsmålet är att socialministern är på resa.</textBlock>
    <textBlock id="i-47a589725bab0a26">Stockholm den 22 september 1997</textBlock>
    <textBlock id="i-f233bf6e6241fe46">Margot Wallström</textBlock>
  </contentBlock>
  <contentBlock page="0" id="i-26af4fe5b0a730e4">
    <textBlock id="i-10acfb867d2e520a">Interpellation 1997/98:4</textBlock>
  </contentBlock>
  <contentBlock page="0" id="i-030d611492ac534c">
    <textBlock id="i-6eadf5301d510f92">Till riksdagen</textBlock>
    <textBlock id="i-14a0a35c5c08fa7e">Interpellation 1997/98:4 av Marietta de Pourbaix-</textBlock>
    <textBlock id="i-63fde41cf7d64468">Lundin om personer med funktionshinder.</textBlock>
    <textBlock id="i-d691c5e10131c9c6">Interpellationen kommer att besvaras tisdagen den</textBlock>
    <textBlock id="i-c0d7b64821fe33ff">7 oktober 1997.</textBlock>
    <textBlock id="i-ca0750fa2bc925f2">Skälet till dröjsmålet är att socialministern är på resa.</textBlock>
    <textBlock id="i-9f52f1dbe3b33085">Stockholm den 22 september 1997</textBlock>
    <textBlock id="i-618e01f2d3280372">Margot Wallström</textBlock>
  </contentBlock>
  <contentBlock page="0" id="i-7ba08c43ff6a2fcf">
    <textBlock id="i-7099ce3daaaeb624">4 §  Svar på interpellation 1997/98:2 om varvssubventioner</textBlock>
  </contentBlock>
  <contentBlock page="0" id="i-99b76c53714f92fd">
    <textBlock id="i-b4a865f37a3ff20e">Anf.  1  Näringsminister ANDERS</textBlock>
    <textBlock id="i-2f39655d7fb66eef">SUNDSTRÖM (s):</textBlock>
    <textBlock id="i-a20b05f77cdc04ea">Fru talman! Sten Andersson har frågat mig vilka åtgärder jag är beredd att vidta med anledning av att varvssubventioner inom EU riskerar att slå ut svenska fartygstillverkare.</textBlock>
    <textBlock id="i-2ce2ad948868e805">Så sent som den 2 juni i år svarade jag på en interpellation av Marie Granlund om varvsstöd, och min inställning i frågan har inte förändrats under sommaren. Mitt svar till Sten Andersson kommer därför att delvis bli en upprepning av mitt svar den 2 juni.</textBlock>
    <textBlock id="i-44145b48ccd709d5">Inledningsvis vill jag framhålla att varvsindustrins problem inte är begränsat till förhållandena inom EU</textBlock>
    <textBlock id="i-61418e5d8e6b4aca">utan ett problem som måste betraktas i ett betydligt vidare perspektiv. Varvsindustrin är global i den meningen att marknaden för nybyggda fartyg omfattar i princip hela världen. Inom varvsindustrin råder dessutom en betydande överkapacitet som upprätthålls genom statliga subventioner. Det enda sättet att långsiktigt och stabilt lösa problemen inom varvsindustrin är, som jag ser det, att träffa breda och internationellt förankrade överenskommelser om att avveckla varvsstödet. Det OECD-avtal som har träffats mellan EU,</textBlock>
    <textBlock id="i-7169df51161e4a30">Japan, Norge, Sydkorea och USA om att avveckla varvsstödet är för närvarande den enda lösning som kan ge fartygsproducenter runt om i världen en möjlighet att konkurrera på lika villkor. Dessvärre har avtalet inte kunnat träda i kraft som planerat eftersom</textBlock>
    <textBlock id="i-cd572a3737b3f30f">USA som enda part ännu inte ratificerat avtalet.</textBlock>
    <textBlock id="i-1338ac57bd14ceaf">USA:s fördröjda ratificering ändrar emellertid inte min grundläggande inställning som är att varvsindustrins problem i första hand måste lösas genom internationell samverkan. Jag har därför inom ramen för arbetet inom Nordiska ministerrådet tillsammans med mina industriministerkolleger i Danmark, Finland, Norge och Island i ett brev till handelsansvarig i president Clintons administration uttryckt oro för</textBlock>
    <textBlock id="i-1c5b10c3c759ded7">OECD-avtalets framtid och samtidigt uppmanat USA</textBlock>
    <textBlock id="i-a13533cf59702496">att ratificera det snarast möjligt.</textBlock>
    <textBlock id="i-a7eb01f0f0a447d7">När det gäller frågan om USA:s ratificering och avtalets ikraftträdande kan jag informera Sten Andersson om att EU vid ministerrådsmötet den 13 november kommer att besluta hur denna fråga och stödet inom EU skall hanteras framöver. Formellt sett upphör det s.k. sjunde varvsdirektivet som tillåter stöd till</textBlock>
    <textBlock id="i-eaaf8ce1412cc0ec">Europas varv vid årsskiftet men frågan är vad som skall komma i stället om nu inte OECD-avtalet har ratificerats av USA. Sverige kommer att fullfölja sin tidigare linje och motsätta sig en förlängning av möjligheten till statsstöd inom EU.</textBlock>
    <textBlock id="i-25762990ce76f96b">Det skulle kunna hävdas att varvsstödet - i vart fall som en temporär åtgärd - bör återinföras av rättviseskäl för att ge svenska varv samma förutsättningar som övriga varv inom EU. Men att återinföra varvsstödet och lämna mer stöd till varven än övrig industri vore långsiktigt en dålig användning av statens medel.</textBlock>
    <textBlock id="i-2b6504f0100f95ae">Sverige bör i stället sträva efter att konkurrera med en fartygsproduktion med högt förädlingsvärde och inte konkurrera med låga priser som skapas på konstlad väg genom statligt driftsstöd. Kan vi få till stånd en uppgörelse inom EU så kan de svenska varven konkurrera med övriga europeiska varv på samma villkor framöver.</textBlock>
  </contentBlock>
  <contentBlock page="0" id="i-4e042d9606c459bb">
    <textBlock id="i-81ef1c2aa2f3ff01">Anf.  2  STEN ANDERSSON (m):</textBlock>
    <textBlock id="i-49280c0d15b61c03">Fru talman! Jag tackar för svaret.</textBlock>
    <textBlock id="i-f0eaa6ca04513d4a">Jag känner till att det har varit en debatt i den här frågan ganska nyligen. Jag vet också om att ledamöter i kammaren har motionerat i frågan så att den kommer att behandlas under riksmötet.</textBlock>
    <textBlock id="i-7e0390b0ccc86b0c">Att jag ändå tar upp frågan beror på att jag har gamla kontakter med varvsnäringen i Sverige. Man säger att man får ovanligt många förfrågningar just nu och att man, när det kommer till priset, är handikappad på grund av att man inte kan möta de subventionerade priser som många andra länder tyvärr ger sina varv.</textBlock>
    <textBlock id="i-d3f91412b1f53b3b">Jag tror att statsrådet håller med mig när jag säger att dagens situation i teorin och kanske också i praktiken kan innebära att de varv som är mycket duktiga, men inte kan konkurrera med subventioner, riskerar att slås ut. Den dag då subventionerna är borta är de duktiga varven inte kvar. Det är en fullt realistisk situation.</textBlock>
    <textBlock id="i-baa03fdbcbde3271">Statsrådet säger nu att man måste bekämpa detta även globalt. Det finns ingen anledning för mig att gå in i en diskussion om det. Det är korrekt. Jag inser att problemet är det faktum att varv, var de än finns, skapar många jobb. I den situation som i dag råder på arbetsmarknaden är det besvärligt att lägga ned varv med allt vad det innebär av personliga tragedier för många människor.</textBlock>
    <textBlock id="i-bf5202524c420661">Problemet för oss är först och främst EU. Det är svårt att nu gå ut och sälja EU. EU skulle ju handla om fri och lika konkurrens. Nu har vi sett att EU</textBlock>
    <textBlock id="i-3c08a25e4aecae04">tyvärr har godkänt möjligheten för vissa länder att öka sina subventioner. Det drabbar framför allt Sverige och Danmark.</textBlock>
    <textBlock id="i-14139a94090d8784">Jag vill fråga statsrådet: Kan statsrådet på ett ungefär säga när de här varvsstöden inom EU försvinner, så att de länder som inte ger subventioner kan vara med i konkurrensen?</textBlock>
    <textBlock id="i-07326049ac41abd7">Till sist, fru talman, vill jag fråga statsrådet: Vilket råd ger statsrådet i dag till de svenska varven och deras anställda inför framtiden? Är det lönt för svenska varv att över huvud taget fortsätta med sin verksamhet, eller skall man lägga ned och titta på andra aktiviteter? Tack!</textBlock>
  </contentBlock>
  <contentBlock page="0" id="i-a9641bd1ca4fb206">
    <textBlock id="i-f8826ba5ec37289f">Anf.  3  Näringsminister ANDERS</textBlock>
    <textBlock id="i-3fc9c3229b665a37">SUNDSTRÖM (s):</textBlock>
    <textBlock id="i-ac083365ad13b6a9">Fru talman! Två saker. Den första frågan var: När försvinner subventionerna i EU? Det vet inte jag. Men det är ett mycket viktigt möte vi har den 13 november.</textBlock>
    <textBlock id="i-9146c24fdc615f89">Så mycket tror jag är klart, att det sjunde varvsdirektivet troligtvis inte kommer att förlängas. Det kommer att tas fram ett nytt varvsdirektiv, och förhoppningsvis innehåller det en sådan konstruktion att subventionen tas bort eller kraftigt reduceras.</textBlock>
    <textBlock id="i-b1fa95d1a392b118">Jag tycker att det viktigaste stödet riksdagens ledamöter kan ge regeringen är att vara mycket tydliga mot omvärlden om att Sverige anser att varvsstödet nu skall bort. Vi kämpar hårt för det fram till den 13</textBlock>
    <textBlock id="i-0307cbcfc519c709">november.</textBlock>
    <textBlock id="i-1ddc1c3457e7d0d9">Jag har medarbetare i mitt departement som i dag och i går har varit runt i Europa och träffat andra regeringar för att försöka att i vart fall skapa en minoritet som kan blockera en förlängning, så att vi kan åstadkomma en förändring av varvsstödet. Jag kan inte lova en tidpunkt för när detta lyckas. Men politikens uppgift är att driva en fråga och förhoppningsvis vinna den så småningom.</textBlock>
    <textBlock id="i-a6e1fe16bdc277a5">Den andra frågan var vilket råd jag skall ge till den svenska varvsindustrin. Det är svårt för mig att ge råd. En sak kan jag säga, om varvsstödet skulle komma att avvecklas, om detta OECD-avtal lyckas och våra påtryckningar på USA lyckas innebär det att våra varv, som levt utan varvsstöd, blir oerhört konkurrenskraftiga. Skulle vi lyckas i kampen att få ned varvsstödet eller t.o.m. få bort det är det en chans för de varv som har hållit ut i alla dessa år utan varvsstöd.</textBlock>
    <textBlock id="i-2387288de6d4d1d2">Min förhoppning är att man orkar hålla ut i vart fall fram till nästa stora förhandling som är den 13 november, och där hoppas jag att vi når någonstans.</textBlock>
  </contentBlock>
  <contentBlock page="0" id="i-46c16ee5640b1636">
    <textBlock id="i-4b86d0b28ab9334e">Anf.  4  STEN ANDERSSON (m):</textBlock>
    <textBlock id="i-963905ab5773ac1b">Fru talman! Statsrådet säger att det sjunde direktivet skall försvinna. Men det innebär inte, det säger statsrådet också, att varvssubventionerna automatiskt upphör. Vi får se vad som kommer efter dem, hur stort stöd man inom EU trots allt kommer att tillåta inom ett rimligt tidsperspektiv.</textBlock>
    <textBlock id="i-8be5d80e091c6840">Jag skrev i min interpellation om ett faktum som faktiskt irriterar många människor, framför allt dem som nu är berörda på varven, de varvsanställda, att mycket av dagens EU-subvention baseras på Tysklands sammanslagning. Den tyska regeringen sade att sammanslagningen inte skulle kosta tyska folket någonting, tvärtom. Det vet vi alla i dag inte stämde på nästan en enda punkt, mer än att Tyskland blev sammanslaget, vilket i och för sig var positivt. Men efter detta fick tyska varv pengar till subventioner. Indirekt kan man säga att svenska varv och deras anställda betalar delar av den tyska återföreningen.</textBlock>
    <textBlock id="i-a4a208cba45e6a0e">Sedan säger statsrådet att han inte kan ge råd. Det är klart att jag ställde en svår fråga. Men statsrådet är ju så duktig i andra sammanhang, i alla fall när det gäller att teoretiskt skapa nya arbetstillfällen, att jag tycker att han borde kunna prestera ett bättre råd än det han gav i dag.</textBlock>
    <textBlock id="i-ec5c422c6ab28a92">Till sist vill jag fråga statsrådet om han håller med mig när jag säger att det faktiskt kan inträffa i praktiken att svenska och även danska varv som är enormt skickliga i dag, och som hade kunnat klara sig om de inte hade mött de ibland enorma subventionerna från länder där man tillåter subventioner, också kan vara försvunna den dag subventionerna är borttagna. Jag vill alltså fråga statsrådet: Delar statsrådet min uppfattning och kan han hävda att mitt resonemang i den delen är korrekt?</textBlock>
  </contentBlock>
  <contentBlock page="0" id="i-d41214c0a4cdcb1a">
    <textBlock id="i-95affdc3f5ad2a71">Anf.  5  Näringsminister ANDERS</textBlock>
    <textBlock id="i-ad0ef43f3ea62d08">SUNDSTRÖM (s):</textBlock>
    <textBlock id="i-f003530f5cbf3ce7">Fru talman! Jag vill först säga att det stöd som</textBlock>
    <textBlock id="i-049db2cb93683db1">Tyskland och Spanien tilläts ge till ett antal varv tidigare i år var villkorat till en kraftig neddragning av varvskapaciteten i Tyskland och Spanien. Det var inget ensidigt driftsstöd, utan det var kopplat till en kraftig reduktion av varvskapaciteten. Det var inget som jag gillade, och Sverige var emot det i EU. Men det är ändå viktigt att beskriva det på ett korrekt sätt.</textBlock>
    <textBlock id="i-fc617629228ad8f9">Vi tycker att hela stödsystemet skall bort.</textBlock>
    <textBlock id="i-c67313961d961f05">De duktiga kan slås ut. Ja, det är därför vi kämpar för att få bort varvsstödet. Då är frågan: Hur lyckas vi bäst med det? Det är egentligen det frågan gäller.</textBlock>
    <textBlock id="i-8677caa14f8e01b7">Vilken strategi är den bästa för Sverige för att få bort varvsstödet? Är det en bra strategi att nu införa ett varvsstöd och samtidigt kraftfullt demonstrera mot varvsstödet i Europa den 13 november? Jag tror att det är en dålig strategi. Jag tror att det blir väldiga problem med argumentationen på ministerrådsmötet den 13 november om Sverige inför ett varvsstöd och samtidigt kräver ett avskaffande. Det är inte en så enkel argumentation. Jag tycker att det är viktigt att vi håller fast vid att vi inte har ett varvsstöd och att vi driver frågan. Jag tror att vi också är på väg att åstadkomma en förändring.</textBlock>
    <textBlock id="i-14072c61870961a3">Det andra jag skulle vilja säga gäller de näringspolitiska pengarna. Man kan naturligtvis föra ett resonemang om detta. Om vi bestämmer oss för att göra näringspolitiska insatser i vissa branscher och vi har en given summa pengar för det, skall vi lägga dem som ett driftsstöd i vissa branscher eller skall vi lägga dem som ett utvecklingsstöd i andra branscher? Jag tror ju att om jag lägger pengarna i ett utvecklingsstöd, i branscher där det finns en sund och fungerande konkurrens, leder det till större sysselsättning i Sverige än om jag lägger pengarna i ett driftsstöd i osunda branscher, där driftsbidragen är spridda över hela världen.</textBlock>
    <textBlock id="i-cd1e7af0c7205b7f">Det här är en mycket komplicerad fråga. Men vi driver avskaffandet av varvsstödet hårt och hoppas att vi skall komma en bit på vägen, kanske t.o.m. så långt att vi får se USA underteckna OECD-avtalet. Det är faktiskt USA som blockerar. Det är inte EU utan USA</textBlock>
    <textBlock id="i-75e29e08829a3e62">som blockerar möjligheten att avskaffa varvsstödet.</textBlock>
    <textBlock id="i-90a956e435e958f1">Det kan vara ganska tankeväckande att konstatera, att det land som inte direkt förknippas med stöd och bidrag till näringslivet är det land som nu blockerar ett avskaffande av varvsstödet i hela världen.</textBlock>
  </contentBlock>
  <contentBlock page="0" id="i-609b51971f4e3622">
    <textBlock id="i-5dbb4db462325e8d">Anf.  6  STEN ANDERSSON (m):</textBlock>
    <textBlock id="i-140cf55527ee5099">Fru talman! Jag håller med statsrådet om att subventioner är ett elände. Samtidigt har jag svårt att riktigt förstå logiken, som även mitt eget parti omfattar. Man säger att man inte kan agera med den kraft som behövs, att man inte kan skapa nödvändig trovärdighet om man samtidigt själv inför subventioner som man i andra sammanhang vill ta bort. Okej, det finns en viss logik i det.</textBlock>
    <textBlock id="i-74cb03e01d7bc085">Men samtidigt skulle man kunna vända på det och säga så här: Vi skulle kanske vilja ha litet stöd, men inte en dag längre än vad som gäller för alla andra länder. Jag tror inte att det är så svårt att finna logik i det resonemanget heller.</textBlock>
    <textBlock id="i-6dca4ed244c1c116">Jag vet att det var en svår fråga, och jag försökte att raljera litet grand. Det skall man inte göra. Men jag noterar att rådet till svenska företag i branscher där de konkurrerar med företag som utnyttjar subventioner var lika illa förankrat som en del andra råd om utlovade jobb som statsrådet har presterat från den här talarstolen.</textBlock>
  </contentBlock>
  <contentBlock page="0" id="i-9f3c4e56803b8a9b">
    <textBlock id="i-17bc72a4ad09bbd9">Överläggningen var härmed avslutad.</textBlock>
  </contentBlock>
  <contentBlock page="0" id="i-1389a35659b3528a">
    <textBlock id="i-def30643ec70e141">5 §  Hänvisning av ärenden till utskott</textBlock>
  </contentBlock>
  <contentBlock page="0" id="i-fc298c31ea1c1e1a">
    <textBlock id="i-d3fb862c68e1c113">Föredrogs och hänvisades</textBlock>
    <textBlock id="i-14a1eb2c94b71d08">Motioner</textBlock>
    <textBlock id="i-7e967495943c7c77">1997/98:Jo1-Jo3 till jordbruksutskottet</textBlock>
    <textBlock id="i-8e7025fae5186602">1997/98:U1-U6 till utrikesutskottet</textBlock>
    <textBlock id="i-e8a2905210a751a2">1997/98:Ju1 till justitieutskottet</textBlock>
    <textBlock id="i-43a7a57368f577b7">1997/98:Fi1 till finansutskottet</textBlock>
    <textBlock id="i-b9e78f4131402601">1997/98:A1 och A2 till arbetsmarknadsutskottet</textBlock>
    <textBlock id="i-4359c4e4a471fb5d">Ajournering</textBlock>
  </contentBlock>
  <contentBlock page="0" id="i-a0c2cd13da1bf83f">
    <textBlock id="i-61e450adb056c66e">Kammaren beslutade kl. 12.19 på förslag av talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock id="i-a2183cdc0ad4ce55">Återupptagna förhandlingar</textBlock>
  </contentBlock>
  <contentBlock page="0" id="i-769afe1e0dfe298a">
    <textBlock id="i-a6bf0bb6cd35b932">Förhandlingarna återupptogs kl. 14.00.</textBlock>
  </contentBlock>
  <contentBlock page="0" id="i-12733f9d8c0e077b">
    <textBlock id="i-2fb6c2812a7f3c4e">6 §  Frågestund</textBlock>
  </contentBlock>
  <contentBlock page="0" id="i-9d5e6c26ebc012b2">
    <textBlock id="i-7abf2c3645701820">Anf.  7  TREDJE VICE TALMANNEN:</textBlock>
    <textBlock id="i-e9c4c97986b9cf35">Kammaren återupptar förhandlingarna. Vid dagens frågestund medverkar från regeringen utbildningsminister Carl Tham, socialminister Margot</textBlock>
    <textBlock id="i-2d701fa808e4ffba">Wallström, finansminister Erik Åsbrink, kommunikationsminister Ines Uusmann, kulturminister Marita</textBlock>
    <textBlock id="i-08100cb0a01a2465">Ulvskog, jordbruksminister Annika Åhnberg och statsrådet Ulrica Messing.</textBlock>
    <textBlock id="i-453d2ba8e4eced87">Utbildningsminister Carl Tham besvarar såväl allmänpolitiska frågor som frågor inom sitt eget ansvarsområde inom regeringen. Frågorna till övriga statsråd förutsätts beröra deras ansvarsområde inom regeringen. Jag ber statsråden att ta plats vid podiet.</textBlock>
    <textBlock id="i-0370c0d328a5fe91">Södra länken i Stockholm</textBlock>
  </contentBlock>
  <contentBlock page="0" id="i-be39737ccf7be4c6">
    <textBlock id="i-895a9f9fdc498b3b">Anf.  8  MIKAEL ODENBERG (m):</textBlock>
    <textBlock id="i-f542662a17d1f1b7">Herr talman! Jag har en fråga till kommunikationsministern. När socialdemokraterna svek den s.k.</textBlock>
    <textBlock id="i-0c0cca206a84a4e3">Dennisöverenskommelsen föll också finansieringen av flera viktiga vägprojekt i regionen, däribland Södra länken, som är kostnadsberäknad till 6 miljarder. Vi är från moderat sida i och för sig positiva till Södra länken. Men vägen ingick i en större helhetslösning som nu inte längre existerar, och finansiering saknas.</textBlock>
    <textBlock id="i-8b5dbf4ec6c23e16">Vi motsätter oss bestämt att regionen skall stå för notan, oavsett om det är i form av vägavgifter, regionala bensinskatter, fastighetsskatter, arbetsgivaravgifter eller något annat innovativt som regeringen kan komma på. Det nya är nu att vi inte är ensamma om den uppfattningen. Det gör att det i dag inte finns något politiskt stöd i Stockholms stad för att bygga</textBlock>
    <textBlock id="i-3535ec65cf337b61">Södra länken.</textBlock>
    <textBlock id="i-1a73ebaee1b03d10">I Stadshuset finns, som Ines Uusmann säkert vet, en minoritetsbordlagd hemställan till regeringen om att ge Vägverket i uppdrag att avbryta bygget. Men ändå bygger Vägverket vidare. Min fråga till kommunikationsministern är mot den bakgrunden: Kommer regeringen att ordna en statlig finansiering för</textBlock>
    <textBlock id="i-cb7f37d557c3d4aa">Södra länken, eller kommer ni att se till att Vägverket nu avbryter byggnationen?</textBlock>
  </contentBlock>
  <contentBlock page="0" id="i-204081347e29b44e">
    <textBlock id="i-2f0f4f794f88492f">Anf.  9  Kommunikationsminister INES</textBlock>
    <textBlock id="i-0f9a8c6747254697">UUSMANN (s):</textBlock>
    <textBlock id="i-04edce19f1008484">Herr talman! Utan att föregå den diskussion som pågår i Stockholms stadshus vill jag bara påminna om att det finns lånegarantier för Södra länken som fortfarande är gällande. Riksdagen har också fattat beslut om finansiering de närmaste åren. Därutöver har riksdagen också fattat beslut om en s.k. regional finansiering. Hur den skall se ut under de kommande åren har ännu icke konkretiserats.</textBlock>
    <textBlock id="i-3a7183ea89388ef2">Detta kommer riksdagen att få ta ställning till så småningom. Regeringen avvaktar det som händer de närmaste veckorna i Stockholms stadshus. De beslut som är fattade har vi inte för avsikt att ändra på. Det har ännu icke kommit några formella förfrågningar, och jag är heller inte säker på att det kommer några sådana.</textBlock>
  </contentBlock>
  <contentBlock page="0" id="i-e8c360de8cfb8d7f">
    <textBlock id="i-201f52599de84c50">Anf.  10  MIKAEL ODENBERG (m):</textBlock>
    <textBlock id="i-0450ef6c7881461c">Herr talman! Kommunikationsministern är mycket väl medveten om att statens åtaganden är begränsade.</textBlock>
    <textBlock id="i-e7bdb62dbe1e8f3d">Det finns inte finansiering för den här utgiften, dvs.</textBlock>
    <textBlock id="i-7db7ac9272737f25">investeringskostnaderna om 6 miljarder kronor. Det garantibeslut som vi har fattat här i riksdagen bygger på helt andra förutsättningar än de som i dag är för handen.</textBlock>
    <textBlock id="i-ff02b8b0e9283ffe">En majoritet i Stockholms stad vill inte ha Södra länken med den regionala finansiering som regeringen förutsätter. Därför kvarstår frågan. Borde inte kommunikationsministern - om hon nu inte kan klara finansieringen - i demokratisk anda se till att Vägverket avbryter bygget av en väg som en politisk majoritet i Stockholms stad inte längre vill ha?</textBlock>
  </contentBlock>
  <contentBlock page="0" id="i-554cd7bcbbb5ebf6">
    <textBlock id="i-d40879057f6faf94">Anf.  11  Kommunikationsminister INES</textBlock>
    <textBlock id="i-0d753f47c60294a8">UUSMANN (s):</textBlock>
    <textBlock id="i-264c1d97914edd3b">Herr talman! Jag har icke för avsikt att ministerstyra i den här frågan. Jag avvaktar till dess att Stockholms stad har avslutat behandlingen av sitt ärende.</textBlock>
  </contentBlock>
  <contentBlock page="0" id="i-48bdf85abb4dcdcb">
    <textBlock id="i-fa420e1c04cac0b6">Anf.  12  LENNART DALÉUS (c):</textBlock>
    <textBlock id="i-be10ee7ad6e2ea27">Herr talman! Villkoren har verkligen förändrats för den här delen av Stockholmstrafiken, inte minst därför att Österleden dessbättre har fallit bort. Det innebär att Södra länken, som i sin ursprungliga version hänger samman med Österleden, nu närmast skulle få till följd att man slussar ned en massa trafik till Stadsgården. Det kan knappast längre vara en rimlig utgångspunkt.</textBlock>
    <textBlock id="i-fd10bfed490a24d6">Nu finns också en s.k. mini-Södra länk av litet annat slag aktualiserad. Jag undrar vilket förhållningssätt kommunikationsministern har till de alternativ som börjar växa fram. Samtidigt delar jag synpunkten att det inte kan vara rimligt att Vägverket snickrar på som om ingenting har hänt. Väldigt mycket har hänt.</textBlock>
    <textBlock id="i-eb1a5937de7769c1">Ministerstyre eller inte: Borde inte kommunikationsministern ha ett förhållningssätt till att Vägverket arbetar på som om ingenting hade hänt?</textBlock>
  </contentBlock>
  <contentBlock page="0" id="i-a87cc9850c9be131">
    <textBlock id="i-267926f374901461">Anf.  13  Kommunikationsminister INES</textBlock>
    <textBlock id="i-873dc628b6f5b370">UUSMANN (s):</textBlock>
    <textBlock id="i-d99f7a0afbfa5ccb">Herr talman! Som Lennart Daléus är väl medveten om har regeringen tillsatt en utredningsman för att tillsammans med de regionala parterna se över trafiklösningarna i centrala staden. Det handlar om Centraltunneln och anslutningarna till den. I detta arbete har</textBlock>
    <textBlock id="i-033a42a58856a6d4">Stockholms stad aktualiserat vissa förändringar i de ursprungliga förslagen eller tankarna.</textBlock>
    <textBlock id="i-a879e226c4dfda50">Det är alldeles för tidigt att uttala sig om vad denna förhandling exakt kommer att sluta i. Det är möjligt att man kan tänka sig en något bredare diskussion.</textBlock>
    <textBlock id="i-72cdda7976c63e09">Det ligger i statssekreterare Magnus Perssons uppdrag att till nytta också för statens intressen tillsammans med regionen se vad man kan komma fram till för lösningar som kan få en bra och bred majoritet.</textBlock>
  </contentBlock>
  <contentBlock page="0" id="i-b1d95e8ad273ac9e">
    <textBlock id="i-defeead17f2785e3">Anf.  14  LENNART DALÉUS (c):</textBlock>
    <textBlock id="i-25a73fcd6c9797db">Herr talman! Jag vill knyta an till det sist sagda och fråga om utredningsmannen har direktiv som räcker till för att klara av de frågeställningar som</textBlock>
    <textBlock id="i-8d95341266b87318">Mikael Odenberg och jag här har tagit upp. Tänker kommunikationsministern utöka uppdraget till utredningsmannen?</textBlock>
    <textBlock id="i-9d24507ea2366691">Jag vill också be kommunikationsministern om ett förhållningssätt till detta, eller åtminstone en åsikt här i kammaren. Kan det vara rimligt att ett statligt verk som Vägverket, som kommunikationsministern just säger, under den tid det pågår diskussioner och utredningar och politisk hantering i Stockholms stadshus, arbetar vidare och bygger arbetstunnlar och annat som om situationen var precis som för några år sedan?</textBlock>
  </contentBlock>
  <contentBlock page="0" id="i-c01eb1863e4082b3">
    <textBlock id="i-d336474a7edc8fa3">Anf.  15  Kommunikationsminister INES</textBlock>
    <textBlock id="i-d8f848071b911563">UUSMANN (s):</textBlock>
    <textBlock id="i-f01271ef52f2460f">Herr talman! Nu är situationen den att det ligger ett bordlagt ärende i Stockholms stadshus. Det är alltså icke avgjort. Då är det också rimligt att man avvaktar till dess att fullmäktige har kommit fram till någonting.</textBlock>
    <textBlock id="i-7326a5a2c801683e">Det tragiska med hela den här situationen är att under tiden som det pågår oändliga diskussioner på alla nivåer kommer ett antal tusen jobb aldrig i gång.</textBlock>
    <textBlock id="i-4415cc9a1a514978">Det handlar om vägbyggen, järnvägsbyggen, reparationer och underhåll. De skulle i princip ha kunnat startas för länge sedan. Men på grund av den rådande situationen sitter vi här med en byggarbetslöshet som är alldeles för hög.</textBlock>
  </contentBlock>
  <contentBlock page="0" id="i-52457901e26ecadd">
    <textBlock id="i-9a2b85be97f9ad55">Anf.  16  MATS ODELL (kd):</textBlock>
    <textBlock id="i-7bbd8d95d0ac2c7c">Herr talman! Mikael Odenbergs och Lennart</textBlock>
    <textBlock id="i-43f73d0c4c2e2eda">Daléus fråga väcker ett mycket större frågekomplex.</textBlock>
    <textBlock id="i-b66c0cf13c025eec">Det regeringen har åstadkommit - i skön förening med Centerpartiet, skulle jag vilja säga - är inget mer eller mindre än en total härdsmälta när det gäller trafiksituationen och trafikinvesteringarna här i</textBlock>
    <textBlock id="i-0b93e64a365cb09b">Stockholmsregionen. Den har kört över sitt eget parti och hela majoriteten här i Stockholmsregionen. Man har gjort upp om något som har resulterat i just de problem som Ines Uusmann beskriver. Därefter har man tillsatt en utredningsman, statssekreteraren på kommunikationsdepartementet, som har fått ett mycket begränsat uppdrag.</textBlock>
    <textBlock id="i-de5c282d7cb40bb3">Min fråga till Ines Uusmann är: Är det inte dags för Ines Uusmann och regeringen att tillsätta en ny förhandlingsman med ett mycket bredare mandat för att reda ut hela situationen och åstadkomma en ny stor uppgörelse som kan ända det kaos som vi nu ser?</textBlock>
    <textBlock id="i-7de4cf214c664c95">Man har kapat de stora kringfartslederna och håller på att lägga ut bulor i stora delar av staden, eller planerar för det, som kommer att ytterligare skapa ett totalt kaos i trafiken här i Stockholm.</textBlock>
  </contentBlock>
  <contentBlock page="0" id="i-c2ff6b82fd42a9d2">
    <textBlock id="i-2bcb389b223d8f62">Anf.  17  Kommunikationsminister INES</textBlock>
    <textBlock id="i-0d2c8f0562597dd5">UUSMANN (s):</textBlock>
    <textBlock id="i-c8540334aff55091">Herr talman! Det är inte min övertygelse att en ny</textBlock>
    <textBlock id="i-6fd2a62382b1c6b8">Dennisöverenskommelse skulle lösa problemen. Det skulle möjligtvis kortsiktigt lösa problemen så till vida att man kunde begrava eller skjuta fram det här och säga att vi får se sedan. Den lärdom som vi borde ha dragit både på nationell nivå och på regional och lokal nivå är att den typ av mastodontöverenskommelse som Dennisuppgörelsen faktiskt var, kanske var bra när den inträffade. Men just långsiktigheten i tiden, från det att beslut fattas till det att verkställigheten skall genomföras, är en orsak till att jag inte tror att det i framtiden är möjligt med denna typ av totaluppgörelser. Så en ny Dennisförhandlare vill jag bestämt avvisa.</textBlock>
    <textBlock id="i-5f4c1a3cfa1dbca0">Tobaksbruket</textBlock>
  </contentBlock>
  <contentBlock page="0" id="i-95d90b842ceeb769">
    <textBlock id="i-1043acac8c9ad352">Anf.  18  LENA KLEVENÅS (s):</textBlock>
    <textBlock id="i-4c0c538f1d3e615b">Herr talman! Jag har blivit uppringd av och också fått brev från Hagge Geigert. Han ber mig att fråga</textBlock>
    <textBlock id="i-2e35ce27784405d6">Margot Wallström om rökningen. Eftersom jag delar hans oro i allra högsta grad, vill jag gärna ställa en fråga.</textBlock>
    <textBlock id="i-d51dc4cb31953101">WHO har räknat ut att 3 miljoner människor årligen dör av tobaksbruk. Det blir 27 personer per dag för Sveriges del. Hälften av dem som röker kommer att dö av sin rökning, och i Sverige börjar tyvärr</textBlock>
    <textBlock id="i-441d7c2be911c443">25 000 barn och ungdomar varje år att röka. Marknadsföringen för rökning har blivit alltmer fräck. Det finns en hel del indirekta metoder att via kläder, prylar och cd-skivor vända sig till barn för att förföra dem att börja röka.</textBlock>
    <textBlock id="i-7cfe26bcf5b07ead">Min fråga är: Vad gör regeringen konkret för att komma till rätta med detta stora problem; att så många som 25 000 barn och ungdomar per år i Sverige börjar röka?</textBlock>
  </contentBlock>
  <contentBlock page="0" id="i-10ab1f7bc3df6743">
    <textBlock id="i-b42cefc4f513cab5">Anf.  19  Socialminister MARGOT</textBlock>
    <textBlock id="i-2e825de1d928485f">WALLSTRÖM (s):</textBlock>
    <textBlock id="i-4dfb585e853b2db2">Herr talman! Här handlar det om insatser på flera olika plan. Det är klart att när en ask cigaretter börjar kosta över 44 kronor så har det en avskräckande effekt. Det får en hel del att sluta röka, tack och lov.</textBlock>
    <textBlock id="i-c19d1cae89b95c71">Man måste också jobba med attitydpåverkan. Det kan man framför allt göra via frivilligorganisationer av olika slag  och via det som sker på skolorna.</textBlock>
    <textBlock id="i-63615f14864219ca">Dessutom jobbar vi med frågan om indirekt tobaksreklam. Vi hoppas kunna lägga fram en proposition om detta i höst, och vi hoppas också en hel del på den förändrade inställning till tobaksrökningen och reklamen som finns i Storbritannien nu med den nya</textBlock>
    <textBlock id="i-5d17f72d738f1ef1">Labourregeringen. Det är möjligt att vi kan få igenom ett förbud mot indirekt tobaksreklam i EU genom att få igenom ett direktiv som ligger vilande i EU. Vi har goda förhoppningar om att något viktigt skall kunna hända redan under hösten. Vi har full bevakning på de här frågorna.</textBlock>
  </contentBlock>
  <contentBlock page="0" id="i-64bdae70fa9bdc33">
    <textBlock id="i-ae1841f7558d016a">Anf.  20  LENA KLEVENÅS (s):</textBlock>
    <textBlock id="i-ce799fe630ef2350">Herr talman! Betyder detta att det kommer att vara ett förbud mot indirekt reklam för tobak i den proposition som kommer? Det vore i så fall väldigt välkommet.</textBlock>
    <textBlock id="i-0313adb8e215934b">Jag vill också fråga om 18-årsgränsen för inköp som nyligen har införts och som är väldigt bra. Hur kontrolleras den? Kan man kontrollera den bättre så att den inte bara blir en lag på pappret? Likaså vill jag fråga: Finns det några planer på en specialkampanj inom skolorna? Det pågår ständigt en upplysning inom skolorna, men det skulle förmodligen behövas en större aktivitet, en kraftfullare kampanj. Kan man ta några av de miljarder som ändå kommer in till statskassan från all försäljning av tobak till att göra specialkampanjer i skolorna?</textBlock>
  </contentBlock>
  <contentBlock page="0" id="i-cd86afae53ffde4d">
    <textBlock id="i-c74c34bd75e2d8e9">Anf.  21  Socialminister MARGOT</textBlock>
    <textBlock id="i-40862d5a9f2318ec">WALLSTRÖM (s):</textBlock>
    <textBlock id="i-fe3c1a2f141957ee">Herr talman! Det är ju Folkhälsoinstitutet som har uppgiften att sköta den sortens insatser. Det genomförs också en hel del viktiga projekt ute i skolorna, men jag är inte främmande för att det går att göra något ytterligare. Jag tycker att det då måste göras i samverkan med kommunerna, som ju har uppföljningsansvaret och tillsynsansvaret för att se till att 18-</textBlock>
    <textBlock id="i-fcdd6312fc99f941">årsgränsen fungerar. Där kan man naturligtvis inte vara nöjd. Man måste säga att det ständigt går att göra ännu mer. Men det kräver också insatser från Hem och skola, från föräldrar och från sådana som är vakna och hjälper till att bevaka att handlarna lever upp till och kontrollerar den här 18-årsgränsen. Vi hoppas att i en proposition kunna komma med ett förbud mot indirekt tobaksreklam. Det är inte alldeles enkelt, men vi menar att det är rimligt att vi väntar något, för om vi kan göra det här på europeisk nivå är det klart att det får större effekt. Kan vi se att den här frågan lossnar redan under hösten, vill vi ju ta in det i vår proposition. Vår inriktning är att vi gärna skulle se ett förbud mot indirekt tobaksreklam.</textBlock>
  </contentBlock>
  <contentBlock page="0" id="i-1832ff0e334ffc13">
    <textBlock id="i-19fdaf122d0a07ce">Anf.  22  MARGARETA ANDERSSON (c):</textBlock>
    <textBlock id="i-93350030b5e3fe06">Herr talman! Jag vill fortsätta att anknyta till det här med tobaksbruket. Det jag oroar mig mest för är att det är väldigt många unga flickor, alltså småflickor, som börjar röka. Jag undrar om socialministern har gjort någon undersökning av hur det här bruket kommer till stånd och om man tänker genomföra någon kampanj riktad direkt till flickor. Att flickor och kvinnor röker innebär ju inte bara en hälsorisk för dem själva utan även för kommande generationer.</textBlock>
  </contentBlock>
  <contentBlock page="0" id="i-4b7e8ff6dae3ba57">
    <textBlock id="i-5ff93ddbf18df304">Anf.  23  Socialminister MARGOT</textBlock>
    <textBlock id="i-35316e1926ea0230">WALLSTRÖM (s):</textBlock>
    <textBlock id="i-b391c680321649f0">Herr talman! Det är alldeles korrekt. Det är det som är det stora bekymret. Vi är ju i den lyckliga situationen att tobaksrökningen går ned. Det har den gjort under de senaste åren. Men de som börjar röka är unga flickor. Det är därför Folkhälsoinstitutets arbete också är inriktat på att nå ut till denna målgrupp. Detta arbete bedrivs naturligtvis på en mängd olika sätt med material som riktar sig direkt till unga flickor och genom att man också i skolorna ser till att vända sig till den här målgruppen.</textBlock>
    <textBlock id="i-750bc087c3893214">Jag tycker att man också kan lyfta fram en annan sak. Jag vet att man fnissade åt mig när jag nämnde detta på ministerrådet i EU, men jag sade att det inte är så illa att Miss Sverige-tävlingen i Sverige faktiskt var rökfri. Man gjorde kandidaterna till ambassadörer mot rökning. De reste runt i skolorna och berättade om hur viktigt det är att tänka på hälsan och om att man inte skall börja röka. Det är små steg. Det är viktigt att man inte vänjer sig vid att i annonser och överallt se att unga flickor går med en cigarett i munnen eller handen. Därför är detta betydelsefullt. Här krävs att många olika aktörer tar ett ansvar.</textBlock>
    <textBlock id="i-9e51f5510879f9bb">Utlandsstudier</textBlock>
  </contentBlock>
  <contentBlock page="0" id="i-1131b569e8fb521d">
    <textBlock id="i-bdaa5c639f9e3e7e">Anf.  24  LARS LEIJONBORG (fp):</textBlock>
    <textBlock id="i-62672c621c40d1e6">Herr talman! Jag har en fråga till utbildningsministern. Väl känd är ju regeringens målsättning att halvera arbetslösheten till sekelskiftet. Mindre känd är den målsättning som står i en av Utbildningsdepartementets texter i budgetpropositionen: att halvera antalet utlandsstuderande till sekelskiftet. Jag tycker att det är en häpnadsväckande målsättning. Jag tror att det är mycket bra att svenska ungdomar får vistas en period utomlands, i en annan språkmiljö. Med tanke på både språkkunskaper och andra kunskaper är det ytterst värdefullt att man har möjligheten att läsa utomlands.</textBlock>
    <textBlock id="i-8877805855dee61e">Jag skulle egentligen vilja fråga om inte statsrådet är redo att ta tillbaka denna beklagliga besparing, men jag är rädd att jag inte får något bra svar på den frågan. Därför skulle jag vilja formulera frågan så här:</textBlock>
    <textBlock id="i-da4bfebd04b38e6a">Det framgår av texten att det finns en utredning som visar att utlandsstudier är mycket bra. Sedan står det litet längre ned att regeringens bedömning är att fördelarna inte alltid står i proportion till kostnaden.</textBlock>
    <textBlock id="i-8355c90abf545615">Vilket stöd har regeringen för det häpnadsväckande förslaget att halvera antalet utlandsstuderande?</textBlock>
  </contentBlock>
  <contentBlock page="0" id="i-956b85306efa197b">
    <textBlock id="i-47e5f87f2e01b6e9">Anf.  25  Utbildningsminister CARL</textBlock>
    <textBlock id="i-691dba9451e274a6">THAM (s):</textBlock>
    <textBlock id="i-efb5f926afc2e7fd">Herr talman! Lars Leijonborg måste nog lära sig att skilja mellan vad som är en målsättning och vad som är en följd av en besparing. I dag kan en studerande som studerar vid ett universitet där det är avgifter få låna upp till 6 000 kronor i månaden för att täcka terminsavgifterna. Det blir på ett läsår kanske</textBlock>
    <textBlock id="i-d3a1e467032036d8">60 000 kronor. På tre läsår blir det 180 000 kronor.</textBlock>
    <textBlock id="i-0879767597a18d3a">Det gäller företrädesvis amerikanska universitet. Det är alldeles uppenbart att flertalet av dessa studerande inte kommer att kunna betala sina studieskulder, för därtill kommer ju även andra skulder. Man kan fråga sig om detta verkligen är önskvärt ur individens synpunkt. Man kan också ställa sig frågan: Är det rimligt att svenska skattebetalare skall finansiera amerikanska universitets terminsavgifter, när vi har en liknande utbildning här hemma i Sverige eller vid avgiftsfria universitet i Europa?</textBlock>
    <textBlock id="i-c803eecc60823fb1">I ett läge där vi måste göra besparingar måste man avväga detta. Är det bättre att skära ned på studiemedel här i Sverige än att skära ned på långivning till amerikanska terminsavgifter? Det är detta som det handlar om i praktiken. Regeringen har gjort bedömningen att det är bättre att skära ned på det senare. Vi tror att det är till gagn inte bara för statsfinanserna utan också för individer som lockas till en orimligt hög skuldsättning.</textBlock>
  </contentBlock>
  <contentBlock page="0" id="i-07db917dbd43a0d8">
    <textBlock id="i-18c885695be1438d">Anf.  26  LARS LEIJONBORG (fp):</textBlock>
    <textBlock id="i-68771e504ae06b3d">Herr talman! Den halvering till sekelskiftet som nämns i budgetpropositionen - det står till och med en dryg halvering - handlar inte om den ekonomiska belastningen utan om antalet studerande. Det är alltså helt klart att regeringens intention är att antalet svenska ungdomar som studerar utomlands skall halveras på tre år.</textBlock>
    <textBlock id="i-1b6a80e1562d8dcc">Jag tror att det är mycket svårt att finna stöd för att detta är en klok besparing. Jag tror nämligen att detta betyder enormt mycket för ungdomarna och för deras möjlighet att lyckas på arbetsmarknaden. Det betyder också enormt mycket för Sverige och för Sveriges internationalisering. Utbildningsministern nämner en treårig universitetsutbildning Även det så kallade freshman year, dvs. ett nybörjarår på college i USA, nämns som exempel på vad man lika gärna kan få i</textBlock>
    <textBlock id="i-f6e880bbf6343cf1">Sverige. Regeringen skulle nog få mycket svårt att få ungdomar som varit med om ett sådant här år att säga att det hade varit lika bra att läsa hemma.</textBlock>
    <textBlock id="i-eb5b7425c86dd9f7">I propositionens text erkänner regeringen öppet -</textBlock>
    <textBlock id="i-dc36ce4cb8fd212a">och utbildningsministern gör det också här - att detta görs av besparingsskäl. Efter partikongressen i</textBlock>
    <textBlock id="i-e2cec7f3896b63d1">Sundsvall kan man ha fått intrycket att besparingsbehoven inte längre är så stora. Men jag frågar igen: Har regeringen något stöd för att man kan uppnå samma resultat om hälften av de här ungdomarna i stället läser i Sverige?</textBlock>
  </contentBlock>
  <contentBlock page="0" id="i-c26156ff4d8f15f2">
    <textBlock id="i-da0c1885d372ebf4">Anf.  27  Utbildningsminister CARL</textBlock>
    <textBlock id="i-463ff0f4c7ce1c5e">THAM (s):</textBlock>
    <textBlock id="i-f3f9756a3b9a2a89">Herr talman! När man hör Lars Leijonborg förstår man varför den föregående regeringen efterlämnade ett så hisnande budgetunderskott. Lars Leijonborg tycks nämligen inte förstå sambandet mellan olika verksamheter och kostnaderna för dessa.</textBlock>
    <textBlock id="i-ddadcdfeee8e6bb7">Regeringen gör besparingar på en lång rad olika saker också under 1998 för att ha möjlighet att prioritera andra saker. Regeringen anser att det är viktigare att bygga ut undervisningen och den högre utbildningen här i Sverige med 60 000 permanenta platser och se till att ungdomar här hemma får bra studiemedel än att via svenska skattemedel finansiera amerikanska universitet.</textBlock>
    <textBlock id="i-7ed2a27d3789977d">Regeringen anser också att det erbjuds en fri utbildning här i Sverige. Denna möjlighet är minst sagt fördelaktig för individen. Jag är alls inte emot studier utomlands - tvärtom tycker också jag att det kan vara mycket värdefullt för den enskilde. Det finns många möjligheter att studera utomlands utan att göra det på universitet som har höga terminsavgifter. Det finns möjlighet att studera också vid sådana universitet -</textBlock>
    <textBlock id="i-fca84f4afe8ebc74">men vem har sagt att hela denna kostnad skall bäras av de svenska skattebetalarna?</textBlock>
  </contentBlock>
  <contentBlock page="0" id="i-4425a8af78495db5">
    <textBlock id="i-7bb19977ef4c9858">Anf.  28  LARS LEIJONBORG (fp):</textBlock>
    <textBlock id="i-47d6cbe664a41d2c">Herr talman! Utbildningsministern snuddar vid en mycket viktig sak: Vem har sagt att detta skall betalas av skattebetalarna? Jag tror att i rikare familjer kommer man även framöver att se till att ungdomarna får möjlighet att studera utomlands. Men konsekvensen av det nu föreslagna blir att i familjer med mindre ekonomiska marginaler kommer man att tvingas avstå från sådana studier på grund av att den här möjligheten dras undan av regeringen.</textBlock>
    <textBlock id="i-fc9db533009b8ec3">Jag tycker att detta är en mycket olycklig besparing, som jag skulle ha valt bort i valet mellan ett antal alternativa besparingar.</textBlock>
  </contentBlock>
  <contentBlock page="0" id="i-552ab9fa6dd0dc11">
    <textBlock id="i-874fe0ab522b1b02">Anf.  29  Utbildningsminister CARL</textBlock>
    <textBlock id="i-95aafcc57972742a">THAM (s):</textBlock>
    <textBlock id="i-709068fd5895e001">Herr talman! Olyckan bestod i att Lars Leijonborg och hans partikolleger valde bort alla besparingar.</textBlock>
    <textBlock id="i-605b271c8b8dcc4b">Det var därför resultatet blev som det blev när regeringen äntligen avgick.</textBlock>
    <textBlock id="i-19310cd0bc994214">Lars Leijonborg slår vakt om att vi här i Sverige via studiemedel skall finansiera studier vid amerikanska eller andra universitet som tar höga avgifter.</textBlock>
    <textBlock id="i-7e13d310a8c3d7fb">Detta klär han i någon sorts socialt patos. Förlåt, men det håller inte!</textBlock>
    <textBlock id="i-03c99e53cf9cafbc">Vi har ett utbildningssystem här i Sverige som är fritt. Alla möjligheter finns för studenter att haka på de utbyggda internationella studieprogram som finns t.ex. inom EU, men också i andra världsdelar, och som inte innebär höga terminsavgifter utan sådana som man fortfarande får studiemedel för. Alla möjligheter finns att studera utomlands när det gäller sådana utbildningar som inte finns i Sverige.</textBlock>
    <textBlock id="i-698cbbd55e683c49">Sverige har ett internationellt sett unikt generöst studiesocialt system, också för möjligheten att studera utomlands. Lars Leijonborgs falska patos klingar ganska illa i mina öron.</textBlock>
    <textBlock id="i-a11d444caa4dec3b">Länsskattemyndigheten i västra Sverige</textBlock>
  </contentBlock>
  <contentBlock page="0" id="i-2c36b33b04175f9c">
    <textBlock id="i-085516076c311f4b">Anf.  30  LARS HJERTÉN (m):</textBlock>
    <textBlock id="i-93f522a7c429e617">Herr talman! Jag vill ställa en fråga som jag tror finansminister Erik Åsbrink skall svara på.</textBlock>
    <textBlock id="i-b35f9e77d0e1a780">Riksdagen beslutade om ett västsvenskt storlän i maj månad. En utredning hade gjorts av Jan-Åke</textBlock>
    <textBlock id="i-f40814a41c9f1451">Björklund, där ett antal länsmyndigheter placerades på olika platser i det nya storlänet. Länsskattemyndigheten skulle t.ex. ligga i Mariestad. När regeringen för några veckor sedan beslutade i frågan visade det sig att den placerade länsskattemyndigheten i Göteborg. I propositionen och i utskottsbetänkandet var det endast Mariestad som gällde.</textBlock>
    <textBlock id="i-b4bab4f0767c505f">Varför kör regeringen i det här avseendet över</textBlock>
    <textBlock id="i-ee389b6fc98059b0">Mariestad?</textBlock>
  </contentBlock>
  <contentBlock page="0" id="i-1349f12a9bfe1caf">
    <textBlock id="i-fb6c9b66a9fc4aa9">Anf.  31  Finansminister ERIK</textBlock>
    <textBlock id="i-27109037fb29891a">ÅSBRINK (s):</textBlock>
    <textBlock id="i-206a84e61efe6e73">Herr talman! Den frågan handläggs i regeringen av skatteminister Thomas Östros, och jag kan inte till fullo redogöra för de överväganden som har legat bakom detta. Men det är riktigt att regeringen för kort tid sedan presenterade sina överväganden när det gäller skatteförvaltningens regionalisering och var de nya regionala myndigheterna skall förläggas. I några fall har regeringen gjort nya bedömningar. Göteborg är ett centrum i Västsverige, och det finns naturligtvis mycket starka skäl för att förlägga skattemyndigheten dit.</textBlock>
  </contentBlock>
  <contentBlock page="0" id="i-27825db547afb7f3">
    <textBlock id="i-db7b4d119da71a5b">Anf.  32  LARS HJERTÉN (m):</textBlock>
    <textBlock id="i-3104d5042d54c656">Herr talman! I utredningen som låg till grund för beslutet om ett storlän var det Mariestad som var placeringsort för länsskattemyndigheten. Detta bekräftades också i debatten innan beslut om storlänet fattades - inte minst av de socialdemokratiska företrädarna. Det publicerades t.o.m. ett pressmeddelande som tillställdes massmedierna och där det sades att en förutsättning för att storlänet skulle godkännas var att myndigheterna skulle placeras på det sätt som Björklund föreslagit. Det gällde då bl.a. länsskattemyndigheten i Mariestad. Jag vill påstå att beslutsunderlaget i det här avseendet var vilseledande och felaktigt.</textBlock>
  </contentBlock>
  <contentBlock page="0" id="i-d127fa8456b1716b">
    <textBlock id="i-8bbfa79178a0c2fe">Anf.  33  Finansminister ERIK</textBlock>
    <textBlock id="i-46536ab55d008e4c">ÅSBRINK (s):</textBlock>
    <textBlock id="i-840d95f98b85cbb3">Herr talman! Regeringen kan naturligtvis i vissa frågor dra andra slutsatser än dem som dragits i underlag som utredare och andra försett regeringen med.</textBlock>
    <textBlock id="i-824d0144c99a4c10">Det är inte så konstigt eller svårt att förstå att Göteborg har valts i det här fallet. Det handlar naturligtvis om att en stor del av befolkningen och företagen, dvs. skattesubjekten, bor i Göteborg med omnejd. Det är ett starkt skäl att förlägga skattemyndigheten dit.</textBlock>
    <textBlock id="i-1a75449f6e54623c">Sedan måste man se till helhetsbilden. I samband med sammanslagningen av länen till ett storlän handlar det naturligtvis om att få en lämplig fördelning av olika statliga uppgifter på de berörda orterna. Så har också skett.</textBlock>
    <textBlock id="i-8ab4e8d727167d0d">Jordförvärvslagen</textBlock>
  </contentBlock>
  <contentBlock page="0" id="i-8799353e2311b36f">
    <textBlock id="i-ba18b4af15883ad4">Anf.  34  TORSTEN GAVELIN (fp):</textBlock>
    <textBlock id="i-c3ed7bc17393ddb7">Herr talman! Jag skall ställa en fråga till jordbruksministern som har att göra med jordförvärvslagen.</textBlock>
    <textBlock id="i-19dc5f39bf15eb82">Vi har ju allmän motionstid i riksdagen nu, och då tittar man igenom gamla motioner som man lämnat.</textBlock>
    <textBlock id="i-33a360d02c56d1d7">Påfallande många avslag på dessa motioner motiveras med en hänvisning till att beredning av frågan pågår i</textBlock>
    <textBlock id="i-dd8c54f83632a01b">Regeringskansliet.</textBlock>
    <textBlock id="i-0d4c3575f6a267de">Jag har motionerat om de problem som finns kring flerägande och andelsförvärv av jordbruksfastigheter.</textBlock>
    <textBlock id="i-55df7795e991408d">Som svar har jag fått att en beredning av tillämpningen av jordförvärvslagen pågår inom Regeringskansliet.</textBlock>
    <textBlock id="i-a3e05f2b31978e7d">Nu vill jag fråga jordbruksministern hur långt den här beredningen har kommit. I den propositionsförteckning som vi har fått finns det inte aviserat att det kommer något förslag i frågan. Känner jordbruksministern till om det kommer någonting under det här riksmötet?</textBlock>
  </contentBlock>
  <contentBlock page="0" id="i-ee83c54ba079a539">
    <textBlock id="i-2dd55be51a3a4c87">Anf.  35  Jordbruksminister ANNIKA</textBlock>
    <textBlock id="i-fa9bfb8113ea1e32">ÅHNBERG (s):</textBlock>
    <textBlock id="i-c0837135b1e34fd3">Herr talman! I propositionsförteckningen har regeringen inte anmält någon ändring av jordförvärvslagstiftningen, och det är inte heller min avsikt att förelägga riksdagen en sådan proposition. Att en beredning pågår måste inte nödvändigtvis resultera i en proposition till riksdagen.</textBlock>
    <textBlock id="i-d761026dfd244357">De diskussioner som vi har haft kring jordförvärvslagstiftningen har i mycket stor utsträckning rört sambandet mellan jordförvärvslagstiftningen och de problem som vi har sett vid bruket av vissa skogsfastigheter. Där har regeringen i budgetpropositionen redogjort för att förändringar kommer att genomföras under våren 1998. Vi har också redogjort för förändringar av ransoneringsreglerna.</textBlock>
  </contentBlock>
  <contentBlock page="0" id="i-2572b7d65a0b8e21">
    <textBlock id="i-8a78fa7bf7be3dc2">Anf.  36  TORSTEN GAVELIN (fp):</textBlock>
    <textBlock id="i-e9aa1cb62665f980">Herr talman! Det är riktigt att frågan om jordförvärvslagens förändring har anknytning till skogsvårdslagens förändring just i dessa</textBlock>
    <textBlock id="i-3976b76b10356929">"skogsklipparärenden". Jag har noterat att budgeten innehåller en del förslag där.</textBlock>
    <textBlock id="i-e1eee395faeeffa0">Men just problemen med flerägandet och andelsförvärven är så stora att jag verkligen hoppas att jordbruksministern sätter sig in i dem ordentligt. Avfolkningen av landsbygden fortsätter stadigt. En del av försörjningsunderlaget utgörs ju av jordbruksfastigheterna och deras skogs- och jordbruksmark.</textBlock>
    <textBlock id="i-44d9c1913662e587">Att flerägandet ökar medför att det läggs döda händer över fastigheterna. I vissa byar är större delen av fastigheterna flerägda och väldigt passivt skötta.</textBlock>
    <textBlock id="i-570e18e22d70497b">Detta är ett stort bekymmer för människor i glesbygdsområdena i Sverige. Jag hoppas att jordbruksministern skyndar på det här beredningsarbetet så att det kan komma någonting även i den frågan.</textBlock>
  </contentBlock>
  <contentBlock page="0" id="i-2f4dbe4ff80bdff4">
    <textBlock id="i-4c279a2b5fd4528d">Anf.  37  Jordbruksminister ANNIKA</textBlock>
    <textBlock id="i-16e856340483ed36">ÅHNBERG (s):</textBlock>
    <textBlock id="i-a21c682df9c157b5">Herr talman! Jag delar uppfattningen att det är allvarligt att vi har en omfattande avfolkning i glesbygderna. Ett av våra syften med jordbrukspolitiken i dess helhet är ju att bidra till att det skall vara attraktivt för människor att bo och verka på landsbygden.</textBlock>
    <textBlock id="i-207afe1005d7c1ea">Jag kan försäkra att jag också skall sätta mig in i de aspekter på hela den här problematiken som kan beröra just jordförvärvslagstiftningen.</textBlock>
    <textBlock id="i-dd44b5db5e45fb2c">Situationen för de funktionshindrade</textBlock>
  </contentBlock>
  <contentBlock page="0" id="i-54f404b0948a5cbc">
    <textBlock id="i-b04c6e8781a79d2c">Anf.  38  HANS KARLSSON (s):</textBlock>
    <textBlock id="i-8362c76ab472613b">Herr talman! Jag vill ställa en fråga till socialministern.</textBlock>
    <textBlock id="i-4d29f980b75d3dea">Det är uppenbart att funktionshindrade har känt sig extra pressade under senare år. Det handlar om att de har påverkats av alla de besparingar som har varit nödvändiga i hela samhällssektorn. Dessutom har de upplevt sig extra pressade som funktionshindrade därför att det inte har funnits utrymme att göra de insatser som har varit nödvändiga. Detta beror naturligtvis på att vi tog över ett jättelikt budgetunderskott och en skenande statsskuld 1994.</textBlock>
    <textBlock id="i-3d60bc8ac36f649b">Med anledning av den här situationen, som också då och då uppmärksammas i massmedierna, vill jag fråga socialministern vilka åtgärder hon skulle vilja vidta för att förbättra situationen för de funktionshindrade.</textBlock>
  </contentBlock>
  <contentBlock page="0" id="i-83d429cef2336cf0">
    <textBlock id="i-61be47e0611b6e85">Anf.  39  Socialminister MARGOT</textBlock>
    <textBlock id="i-c894e499679f4570">WALLSTRÖM (s):</textBlock>
    <textBlock id="i-0da9bffd49907602">Herr talman! Vi vill ju gärna berömma oss av att vara ett föregångsland på handikappområdet och av att vi gör insatser där. Men under de senaste åren -</textBlock>
    <textBlock id="i-82bff28161ff2ca8">och då kan vi t.o.m. gå ett tiotal år tillbaka - har det blivit en sämre tillgänglighet i samhället för de funktionshindrade. Det är ändå inte riktigt att säga att vi har skurit ned på det här området. Vi har ju faktiskt fått betala en handikappreform som var illa beräknad och underfinansierad. Vi har lagt till 2 miljarder mer till assistansersättningen under de här åren. Det har tagit väldigt mycket utrymme, och det har inte blivit någonting över att göra särskilt offensiva insatser i övrigt.</textBlock>
    <textBlock id="i-fed2c7899c1d4bdf">Vi skall nu gå vidare på område efter område för att titta på hur vi skall öka tillgängligheten. Det är det allra viktigaste. Kommunikationsministern har lagt fram en proposition med 1 ½ miljard kronor för att se till att också kollektivtrafiken blir tillgänglig för handikappade. Vi skall komma med lagstiftning mot diskriminering av handikappade i arbetslivet. Vi måste se till att följa upp detta med universitet och högskolor och se till att de är tillgängliga för handikappade. På samma sätt måste vi gå igenom varje område.</textBlock>
    <textBlock id="i-abfed85edf5e1211">Dessutom skall vi titta på bemötandet, eftersom detta också är en fråga om att påverka attityder och bemötande av människor med funktionshinder.</textBlock>
  </contentBlock>
  <contentBlock page="0" id="i-4a19d293b985007b">
    <textBlock id="i-27960a0b41a34d8c">Anf.  40  HANS KARLSSON (s):</textBlock>
    <textBlock id="i-fde82c8928630ec9">Herr talman! Tack för svaret, socialministern. Socialministern nämnde flera av de saker som är särskilt viktiga för den unga generationen funktionshindrade.</textBlock>
    <textBlock id="i-4df78ce11755d2da">Ett område som också tillhör de viktiga för unga funktionshindrade är just tillgängligheten, som socialministern berörde. Där handlar det ofta om att man inte kommer in i de lokaler man vill besöka. Man kommer inte åt de myndigheter man vill träffa. Man kan inte ta del av sådan information som man skulle önska.</textBlock>
    <textBlock id="i-4d5a7824d4b4d1e1">Avslutningsvis vill jag fråga om regeringen förbereder några insatser för att ta itu med de problemen med tillgängligheten som finns i fysisk mening.</textBlock>
  </contentBlock>
  <contentBlock page="0" id="i-c2402b8fc8ba2285">
    <textBlock id="i-8f2613bdd0ef64c8">Anf.  41  Socialminister MARGOT</textBlock>
    <textBlock id="i-857fc072fd05bd1d">WALLSTRÖM (s):</textBlock>
    <textBlock id="i-84f17da566ffaedb">Herr talman! Ja, det gör vi. Vi måste också följa upp ett par viktiga beslut som den socialdemokratiska partikongressen fattade. Det handlar om en bestämmelse mot diskriminering som skall införas i brottsbalken. Dessutom handlar det om kommunala planer för tillgänglighet, inte bara i nybyggda lokaler utan också i det befintliga bostads- och lokalbeståndet. Att följa upp detta är definitivt en uppgift som vi har.</textBlock>
    <textBlock id="i-7faa925967dbeb88">Jag kan också tänka mig att utbildningsministern och jag kan diskutera hur man kan få fram planer från universitet, högskolor och utbildningsinrättningar för att också se till att öka tillgängligheten där.</textBlock>
    <textBlock id="i-9fa610147e132d59">Utbyggnaden av E 6:an</textBlock>
  </contentBlock>
  <contentBlock page="0" id="i-3c911ec1106bb263">
    <textBlock id="i-ef6a78aa8c9a20b0">Anf.  42  PER LAGER (mp):</textBlock>
    <textBlock id="i-e1b478e8a18411ad">Herr talman! Jag skulle vilja ställa en fråga till kommunikationsminister Ines Uusmann. Det gäller den fortsatta utbyggnaden av Europaväg 6 i norra</textBlock>
    <textBlock id="i-9f0a7a4e69eceedd">Bohuslän.</textBlock>
    <textBlock id="i-e7f6a3e855ee0416">Regeringen har tidigare beslutat om en ram för</textBlock>
    <textBlock id="i-56379fb6c3722e05">Vägverket på 2 miljarder utan tidsaspekt. Det pågående bygget vid Sunningesund beräknas nu till</textBlock>
    <textBlock id="i-bf665ca4c413e5bc">1,6 miljarder. Det skulle alltså återstå ca 400 miljoner kronor för den resterande sträckan upp till den norska gränsen. Enligt Vägverkets tioårsplan beräknas den här sträckningen kosta ca 4 364 000 000 kr. Det är en helt annan summa.</textBlock>
    <textBlock id="i-c937f4899c969fd9">Hur anser ministern att Vägverket förvaltat sitt uppdrag? Vad avser ministern göra åt saken? Här menar jag inget ministerstyre, men det är väl inte så att ramen har förändrats, eller har den det?</textBlock>
  </contentBlock>
  <contentBlock page="0" id="i-ac93dfb4d29f15b0">
    <textBlock id="i-bc6849c8751fc421">Anf.  43  Kommunikationsminister INES</textBlock>
    <textBlock id="i-fb8b9bf2b3e57334">UUSMANN (s):</textBlock>
    <textBlock id="i-9cfdf1560eb5fc74">Herr talman! Just nu pågår det i de stora infrastrukturverken ett planeringsarbete för nästa tioårsperiod. Det bygger på de ramar som riksdagen har fattat beslut om.</textBlock>
    <textBlock id="i-1956d0ee8cbdf42c">Jag kan inte föregripa de diskussioner som nu pågår centralt i Banverket och Vägverket. Men det är alldeles klart att efter Sunningesund fortsätter vägutbyggnaden successivt upp mot Gläborg-Rabbalshede och vidare därefter. Man tar de sämsta sträckorna först, och därefter förbättras också det som är mindre dåligt, för att vi inte skall tappa tempo för E 6:an. Det kommer att krävas en del miljöanpassningar och insatser från Vägverket regionalt och centralt för att klara detta.</textBlock>
    <textBlock id="i-a00c92de8b4721b1">Den sista problematiska biten i norra Bohuslän är ju Svinesundsdelen. Där är det inte bara vi som skall bestämma, utan norrmännen måste bestämma var den skall gå över gränsen. Själva bron skall ju faktiskt betalas via avgifter, men de måste bestämma sig så att vi kan fortsätta på den svenska sidan, och det är norrmännen inte riktigt klara med ännu.</textBlock>
    <textBlock id="i-bc6cf8a1da8e9c35">Utbyggnaden av E 6:an fortsätter, och när det gäller medelsdiskussionerna pågår förberedelsearbetet. Vi återkommer till riksdagen om det efter jul.</textBlock>
  </contentBlock>
  <contentBlock page="0" id="i-ffbbb5a7f82a5c63">
    <textBlock id="i-81af6298e3fee504">Anf.  44  PER LAGER (mp):</textBlock>
    <textBlock id="i-60a569b3ef4ef0ce">Herr talman! Inte tappa tempo, sade ministern. Är det till vilket pris som helst? Från början handlade det om 13 meters målstandard för vägen till norska gränsen. Nu har man förändrat det hela, och kallar det i stället för en fyrfilig väg på 18 ½ meter.</textBlock>
    <textBlock id="i-c84434ef5828f4ff">För mig är det knepigt att ramen hela tiden förflyttas allteftersom arbetet går framåt. Från att ha kostat</textBlock>
    <textBlock id="i-bb984019d16199c5">2 miljarder skall det alltså kosta 6 miljarder. Är man beredd på det? Vem finansierar detta? Är detta verkligen någonting som regeringen ställer upp på?</textBlock>
    <textBlock id="i-729f2616de3505fa">Jag ställer mig oerhört frågande inför hela problematiken, eftersom kostnaderna tenderar att öka också under vägen. Det ser vi nu: olika sträckningar, eventuellt nya broar. Det kommer att bli oerhört dyrt.</textBlock>
    <textBlock id="i-fb2411d2b8d865cb">Och till vilket pris!</textBlock>
    <textBlock id="i-abf129013da9ff11">Om man ser det med utgångspunkt i ekologisk hållbarhet är detta en helt bakvänd satsning, skulle jag vilja påstå.</textBlock>
  </contentBlock>
  <contentBlock page="0" id="i-4174c7eff4de30bb">
    <textBlock id="i-dd7c360129875968">Anf.  45  Kommunikationsminister INES</textBlock>
    <textBlock id="i-4c2d396a378942c2">UUSMANN (s):</textBlock>
    <textBlock id="i-568755dfbae4cdb8">Herr talman! Jag har inte uppfattningen att det är en bakvänd satsning att satsa på kommunikationerna mellan Oslo och Göteborg. Det är viktigt för exportnäringen. Det är viktigt för trafiksäkerheten. Men det är dyrare och mer komplicerat att bygga väg i Bohuslän, inte minst ur miljösynpunkt, än att bygga i skogarna i Småland t.ex. Vi har fjordlandskapet och mycket gammal kulturmark att ta hänsyn till.</textBlock>
    <textBlock id="i-dfdea5bdff728145">Alla dessa hänsyn gör att vägen blir dyrare per meter än i vissa andra delar av landet. Det är orsaken till att detta alltid har skjutits upp. Min övertygelse är att de här frågorna måste lösas. Vi gör det tillsammans med kommunerna vad gäller planfrågor. Vi gör det också tillsammans med naturintressenterna för att intrångsproblemen skall bli så små som möjligt.</textBlock>
    <textBlock id="i-1baef785730f6c5c">Det är en av orsakerna till att man nu diskuterar en fyrfilsväg som inte har 35-metersbredden. Det gör att intrångsproblemen blir betydligt mindre, men att trafiksäkerheten ändå kan garanteras. Det är inte minst viktigt på grund av att det är en mycket blandad trafik i den här delen av Sverige. Det är lastbilar från</textBlock>
    <textBlock id="i-009060629beba4d3">Norge, men också mycket turisttrafik.</textBlock>
    <textBlock id="i-3831f073f44b8517">Samverkan försäkringskassan-sjukvården</textBlock>
  </contentBlock>
  <contentBlock page="0" id="i-fe3c75889d476ecc">
    <textBlock id="i-e548502d826ad515">Anf.  46  BO KÖNBERG (fp):</textBlock>
    <textBlock id="i-1f70950b0f158124">Herr talman! Jag vill ställa en fråga till sjukvårdsministern. Det gäller en aspekt på de växande sjukvårdsköerna i vårt land. I det dagsfärska numret av tidningen Socialförsäkring finns det en artikel om vad som just nu händer i Värmland. Den har rubriken: När landstinget sparar får socialförsäkringen betala.</textBlock>
    <textBlock id="i-7a876edf8fa49e0a">Den är skriven av försäkringskassedirektören i</textBlock>
    <textBlock id="i-b4841fd1ee42cfc2">Värmland, som berättar att man på sjukhuset i Karlstad har bestämt sig för att inte göra något annat än akuta operationer de närmaste månaderna. Man har tittat på de människor som under fem veckors tid har anmälts som sjuka och som behöver ortopedisk operation. Man har sedan gjort det orealistiska antagandet att alla skulle opereras den allra första dagen då operationsstoppet påstås upphöra; det är en lördag i november.</textBlock>
    <textBlock id="i-3245ae9cbd2f70aa">Man har kommit fram till att bara det kostar försäkringskassan ca 800 000 kr. Förra veckan försökte</textBlock>
    <textBlock id="i-f4418a1578718241">Folkpartiet att fråga både statsministern och finansministern om den här typen av problem. Nu har vi glädjen att ha sjukvårdsministern hos oss.</textBlock>
    <textBlock id="i-5242e0db3e665c77">Min enkla fråga är: Är det en rimlig användning av offentliga medel att betala människor sjukskrivningspengar när de väntar på operation i stället för att betala operationer som gör dem friska?</textBlock>
  </contentBlock>
  <contentBlock page="0" id="i-1c5e32e1703f281b">
    <textBlock id="i-11c314c3fcbd3941">Anf.  47  Socialminister MARGOT</textBlock>
    <textBlock id="i-7afc40f89bd91a0b">WALLSTRÖM (s):</textBlock>
    <textBlock id="i-c244411735835c6f">Herr talman! Både i Värmland och på andra ställen kan man glädja sig åt den proposition som har lagts och som lagstadgar möjligheterna till mycket bättre samverkan kring de medel som försäkringskassa, sjukvård, kommun och länsarbetsnämnd har. Det är just meningen att man skall se till helheten, sätta patienten i centrum och resonera om hur man skall se till att det blir minsta möjliga lidande och kortast möjliga väntetid för den enskilde patienten.</textBlock>
    <textBlock id="i-6bde9379b0680fa8">Det allra bästa vore förstås om man kunde sätta in en massa nya pengar i sådana här system, men det är ingenting som hindrar att man på respektive håll och från respektive part bestämmer sig för att använda en si eller så stor del för att se till att man kan åstadkomma det bästa resultatet utifrån individens aspekt.</textBlock>
    <textBlock id="i-7ec7f88deeca1d5c">De flesta tycker att det låter rimligt att man betalar med de här pengarna. Det kan också finnas vissa nackdelar med det. Man kan säga att det är de som är sjukskrivna och har ett förvärvsarbete som blir mest intressanta att åtgärda i sjukvården. Det kan faktiskt inverka menligt på de andra beslut som vi har fattat om prioriteringar i hälso- och sjukvården. Jag anser att vi har levt upp till målet att åstadkomma en mycket bättre samverkan och ett mycket bättre utnyttjande av gemensamma resurser. Därför är samverkanspropositionen mycket viktig.</textBlock>
  </contentBlock>
  <contentBlock page="0" id="i-0d060603b967d0e7">
    <textBlock id="i-70e657e327c8d971">Anf.  48  BO KÖNBERG (fp):</textBlock>
    <textBlock id="i-e47622fd4427c20a">Herr talman! Tyvärr är det inte så, vilket framkommit av de olika kommentarerna till regeringens proposition från i våras. I våras förde vi bl.a. från</textBlock>
    <textBlock id="i-a3350f6662be741d">Folkpartiets sida fram att man skulle ge de här möjligheterna över hela landet. De har prövats på fyra fem ställen.</textBlock>
    <textBlock id="i-91f911650c2468fe">För att ge ett exempel på kritiken kan jag nämna att från fyra av de landsting där man har prövat det hela karakteriserar alla direktörerna och alla försäkringskassedirektörerna det förslag som socialministern nu berömmer sig av, som ofullständigt. Propositionen ger inte förutsättningar att fortsätta den samverkan som givit så stora mänskliga och samhälleliga vinster samt utvidga och utveckla den.</textBlock>
    <textBlock id="i-778af03cc8ed4f9f">Problemet är helt enkelt att det ni har föreslagit och drivit igenom i riksdagen inte uppfyller det som socialministern säger.</textBlock>
  </contentBlock>
  <contentBlock page="0" id="i-8fc136004b5930bb">
    <textBlock id="i-a78a84bc241bd7ba">Anf.  49  Socialminister MARGOT</textBlock>
    <textBlock id="i-d2c18b83655bd17f">WALLSTRÖM (s):</textBlock>
    <textBlock id="i-96740da9c2d50160">Herr talman! Jag tycker att det är alldeles för tidigt att döma ut detta. Det här handlar faktiskt om viljan lokalt. Det är ingenting som hindrar dem, utan tvärtom uppmuntras de att fundera kring den enskilde patienten och hur man kan använda resurserna på bästa sätt, så att helheten blir att man minskar lidande och förkortar väntetider och ser till att det blir kortast möjliga sjukskrivningsperiod. Det är inte svårt om viljan finns. Jag menar att möjligheterna finns lokalt.</textBlock>
    <textBlock id="i-c1bbbd7afc71905f">Jag tror att det är utvärderingarna av FINSAM-</textBlock>
    <textBlock id="i-b9548f80e317df28">projektet som Bo Könberg hänvisar till, och de är inte alldeles entydiga. Det hänger ihop med en mängd andra faktorer i samhällsutvecklingen. Det gör att det är svårt att säga att detta skulle vara lösningen på alla bekymmer.</textBlock>
    <textBlock id="i-cd7e9f085844735a">Som jag nämnde, ser jag en del nackdelar, nämligen att det kan bli delvis felaktig inriktning om detta alltid skall komma främst och om det är de här pengarna som skall betala för människor som man tror snabbt kan komma tillbaka till yrkesverksamhet. Hur går det för de kroniskt sjuka? Hur går det för dem som är döende och behöver palliativ vård? Hur går det för dem som behöver andra insatser? Hur går det för de gamla som inte är sjukskrivna och som behöver kvalificerad vård och omsorg?</textBlock>
    <textBlock id="i-dfabf42d8d1ca870">Världskulturhus i Stockholm</textBlock>
  </contentBlock>
  <contentBlock page="0" id="i-3d77b6120846910a">
    <textBlock id="i-b24ec408e549c8a9">Anf.  50  HENRIK S JÄRREL (m):</textBlock>
    <textBlock id="i-a3ef6dd025a6acbf">Herr talman! Jag har en fråga till kulturministern.</textBlock>
    <textBlock id="i-a2a866e4f6b77503">Enligt budgetpropositionen skall ett kansli och ett världskulturhus för forum för världskultur inrättas.</textBlock>
    <textBlock id="i-6c2964fb834aaaf9">Det är tydligen Södra Teatern i Stockholm som skall få hysa den kultur som inte har någon annan hemvist.</textBlock>
    <textBlock id="i-e5b78b6701f2f896">Litet teater skall dock få samsas där, om den rimmar med den tväretniska och tvärkulturella målsättningen i världskulturbegreppet.</textBlock>
    <textBlock id="i-d1c4d704783cea04">Hur skall det här kalaset betalas? Regeringen tänker sig tydligen att det är Stockholms stad som skall skjuta till ett antal miljoner för att finansiera detta.</textBlock>
    <textBlock id="i-b80bee6433624fc4">Jag vill då fråga kulturministern: Varför skall</textBlock>
    <textBlock id="i-8346b130e74aab2e">Stockholms skattebetalare belastas särskilt för ett alltigenom statligt påhitt och ansvar?</textBlock>
  </contentBlock>
  <contentBlock page="0" id="i-0a91ea51d8a8d460">
    <textBlock id="i-577720235875e92a">Anf.  51  Kulturminister MARITA</textBlock>
    <textBlock id="i-f589f49010d27b29">ULVSKOG (s):</textBlock>
    <textBlock id="i-9fb30eb7235ac181">Herr talman! Det viktiga med förslaget om ett världskulturhus i Stockholm handlar om att öppna det svenska kulturlivet för de kulturer som inte i dag har några naturliga arenor och som de befintliga institutionerna än så länge inte har klarat att ta emot.</textBlock>
    <textBlock id="i-e9ca9a835fea622a">Konkret innebär det att Södra Teatern, som i dag har Riksteatern som huvudman, i högre grad än tidigare kommer att arbeta i mångkulturell riktning. Det innebär att staten betalar 3 ½ miljoner kronor per år. I</textBlock>
    <textBlock id="i-4aa7d5279ba03c1c">enlighet med ett avtal som träffades med Stockholms kommun för ungefär ett år sedan skall kommunen bidra med några miljoner i detta projekt. Det kan möjligen tillkomma också andra finansiärer. Uppställningen är mycket god.</textBlock>
    <textBlock id="i-711614f0fe8bca58">Huset kommer naturligtvis att vara en nationell angelägenhet. Samtidigt kommer det naturligtvis i praktiken att i hög grad tillföra Stockholms kulturliv något nytt, vilket gör att uppställningen från Stockholms kommun också har varit god.</textBlock>
  </contentBlock>
  <contentBlock page="0" id="i-8972879ce7a89894">
    <textBlock id="i-e39c7b1f51745ff2">Anf.  52  HENRIK S JÄRREL (m):</textBlock>
    <textBlock id="i-f1a42750649436bc">Herr talman! Det man kan undra litet över, eftersom detta huvudsakligen är ett nationellt påfund, är att staten kanske borde ta ett huvudansvar för verksamheten även rent ekonomiskt.</textBlock>
    <textBlock id="i-793cc90a0d678b3b">En annan fråga som inställer sig är väl om man verkligen behöver ta Södra Teatern i anspråk. Teatern behövs för sin ordinarie teaterverksamhet och kanske inte så mycket för den här typen av verksamhet.</textBlock>
    <textBlock id="i-44877c745129418a">Det är en vacker och fin byggnad dessutom, som väl i någon mån kommer att behöva byggas om för att inrätta detta kansli och ge plats för vad man nu avser att visa där. Det är väl fortfarande litet oklart vad som skall rymmas i huset.</textBlock>
    <textBlock id="i-76fa91e3ef25ed27">Jag för min del menar att det kanske finns lämpligare byggnader för den här verksamheten. Dessutom skulle kanske inte Stockholms skattebetalare behöva drabbas av detta, även om det är små pengar i det stora hela. Men vi har så många andra angelägna utgifter i Stockholm att dra försorg om.</textBlock>
  </contentBlock>
  <contentBlock page="0" id="i-b431b9bf10cafd60">
    <textBlock id="i-ff5cc980a172fcf0">Anf.  53  Kulturminister MARITA</textBlock>
    <textBlock id="i-c8a0668a7145726b">ULVSKOG (s):</textBlock>
    <textBlock id="i-a8011ed67fc82649">Herr talman! Jag vet inte hur jag skall tolka Henrik S Järrel. Upplever han att den vackra och fina byggnad som Södra Teatern utgör på något vis skulle skändas av att det mångkulturella uppdraget förtydligas? Jag tycker att det låter mycket provocerande.</textBlock>
    <textBlock id="i-6beb6a3593011b1e">Vad gäller statens ansvar skall det årliga anslaget via Riksteatern och de nya medel som vi satsar uppgå till 11-11,5 miljoner kronor. Den kommunala delen skulle kunna handla om 2-3 miljoner kronor, och därutöver kan det tillkomma ytterligare finansiärer.</textBlock>
    <textBlock id="i-6b5a862d1af5f3a7">Jag tycker att det är en mycket rimlig fördelning. Det har blivit allt vanligare, även när det gäller nationella åtaganden, att regionen ställer upp och bidrar.</textBlock>
  </contentBlock>
  <contentBlock page="0" id="i-8371f09be043e6ec">
    <textBlock id="i-064bd0598fc1a101">Anf.  54  HENRIK S JÄRREL (m):</textBlock>
    <textBlock id="i-576489e6afa670d9">Herr talman! Jag har ingen annan kommentar att göra än att jag anser att teatern är inrättad för teaterändamål och inte för några andra, museala ändamål.</textBlock>
    <textBlock id="i-8457ec5800fb2099">Den behöver väl få fylla sin funktion som teaterlokal.</textBlock>
    <textBlock id="i-3a8336257b74f92d">Den är uppförd för det.</textBlock>
    <textBlock id="i-9dafe8bdefe62746">Skall man följa kulturministerns resonemang skulle en del andra kulturbyggnader, teaterbyggnader och annat, Operan och Dramaten eller vad det nu kan vara, få hysa en rad andra verksamheter än de som har med byggnadens ursprungliga syften att göra.</textBlock>
  </contentBlock>
  <contentBlock page="0" id="i-fa67063e717a4c32">
    <textBlock id="i-b27b0282b9cb71a1">Anf.  55  Kulturminister MARITA</textBlock>
    <textBlock id="i-106da314553ef551">ULVSKOG (s):</textBlock>
    <textBlock id="i-3286dc189cf8fb2f">Herr talman! Jag är förvånad över att Henrik S</textBlock>
    <textBlock id="i-0cdf5b491733d6bd">Järrel tar upp den här frågan när han uppenbarligen inte har läst vad som står i propositionen. Väldigt mycket av uppdraget till världskulturhuset handlar definitivt icke om museala frågor. Det handlar om just teater.</textBlock>
    <textBlock id="i-6ffffd378af249a8">Studiestödet</textBlock>
  </contentBlock>
  <contentBlock page="0" id="i-b1048f954ab19ee9">
    <textBlock id="i-2d32decd0cee5433">Anf.  56  MARIANNE</textBlock>
    <textBlock id="i-4767888371e0a521">SAMUELSSON (mp):</textBlock>
    <textBlock id="i-3d7dec145844adc7">Herr talman! Jag har en fråga till utbildningsministern.</textBlock>
    <textBlock id="i-cc5a4a02b3a02379">Utbildningsministern sade tidigare att det studiestöd som vi har i Sverige är unikt och ger alla möjlighet att studera. Det låter ganska bra. Nu har det visat sig vara mycket svårt att få ut studiestödet, på grund av att Centrala studiestödsnämnden inte hinner med att behandla de ärenden som ligger på dess bord.</textBlock>
    <textBlock id="i-252099af01365a88">Det gör att många som har börjat studera, kanske efter flera års arbetslöshet, nu står inför frågan om de kan fullfölja sina studier eller hur de skall klara sin ekonomi när de fortfarande inte kan få ut studiestödet.</textBlock>
    <textBlock id="i-1184beaa86e1217f">Jag vill veta av utbildningsministern hur man tänker åtgärda detta problem.</textBlock>
  </contentBlock>
  <contentBlock page="0" id="i-f42beea8fe35987a">
    <textBlock id="i-84014a95bdf5814e">Anf.  57  Utbildningsminister CARL</textBlock>
    <textBlock id="i-12a5f083e8a9f6d6">THAM (s):</textBlock>
    <textBlock id="i-4a251c7377d36960">Herr talman! Det är alldeles riktigt att det har blivit vissa förseningar på CSN. Jag vill dock först säga att CSN:s personal har gjort och gör ett fantastiskt arbete med tanke på den starkt ökade volymen av ansökningar som man har fått.</textBlock>
    <textBlock id="i-6f0ce418eedbce4d">I själva verket har de allra flesta som har skickat in sina ansökningar i tid fått sina pengar inom ramen för de tre veckors handläggningstid som är normen.</textBlock>
    <textBlock id="i-cbf64f70c7599486">Men det finns problem för andra. Ibland sammanhänger de problemen med att man inte har fört in sina uppgifter korrekt liksom naturligtvis också med belastningen på CSN.</textBlock>
    <textBlock id="i-43e9428962f82a39">Vi gav ett extra tillskott till CSN på 25 miljoner innevarande år, och samma sak sker nästa år. Vi följer mycket uppmärksamt CSN:s resursbehov. Om den här volymen ökar också fortsättningsvis måste vi självfallet ta en diskussion om de resurser som står till CSN:s förfogande.</textBlock>
  </contentBlock>
  <contentBlock page="0" id="i-e4a28286bd77862c">
    <textBlock id="i-cef977a926e301d0">Anf.  58  MARIANNE</textBlock>
    <textBlock id="i-976c32105cad72b1">SAMUELSSON (mp):</textBlock>
    <textBlock id="i-deb24a261409fe3f">Herr talman! Det bör i så fall vara på tiden. Man kan inte öka antalet utbildningsplatser och sedan tro att CSN klarar detta utan extra resurser.</textBlock>
    <textBlock id="i-0557dec5f0239731">Det är något förvånande och upprörande när man får höra att människor som börjat studera efter flera års arbetslöshet, och som liksom många andra lever under ekonomisk stress eftersom de inte har något sparat kapital, får svaret: Du får inte dina pengar ännu, för du har fyllt i din blankett litet fel. Det kanske inte är så enkelt när man inte har studerat på länge. Man går till socialen och frågar om man kan få pengar där. Då säger de: Så länge du studerar kan du inte få pengar här, då måste du avsluta dina studier.</textBlock>
    <textBlock id="i-6e82a0d8a2d41827">Det här är signaler som är mycket oroande när man tänker på det kunskapslyft som regeringen har satsat på för att göra det möjligt för människor att komma tillbaka till en arbetsmarknad och få en utbildning som man kanske under många år har längtat efter att få.</textBlock>
  </contentBlock>
  <contentBlock page="0" id="i-51b354d186396ad2">
    <textBlock id="i-dd349c49884fdb79">Anf.  59  Utbildningsminister CARL</textBlock>
    <textBlock id="i-cc74fff7c6adb6ea">THAM (s):</textBlock>
    <textBlock id="i-571baf9fac8bc647">Herr talman! De fall som Marianne Samuelsson nu beskriver är verkligen undantag. Det är klart att inte någon myndighet kan hantera ansökningar utan att saker och ting är rätt ifyllda.</textBlock>
    <textBlock id="i-380d2d7c260f25a3">CSN:s personal gör ett mycket fint servicejobb.</textBlock>
    <textBlock id="i-081ec3564aa36547">Bara på ett enda kontor hos CSN, som jag besökte häromdagen, får man över 1 000 samtal om dagen.</textBlock>
    <textBlock id="i-59a8f78f4914ec41">Många av de samtalen går ut på att man talar om för personer som söker hur de skall fylla i sina blanketter, om de inte riktigt förstår det. I det här fallet har det varit särskilt viktigt med korrekta uppgifter om dagpenning från a-kassa för att korrekt stöd skall betalas ut.</textBlock>
    <textBlock id="i-c6a2fcf4d607fb91">Det är klart att det måste fungera, och det fungerar också i de allra flesta fall. Men självklart finns det personer som kan ha råkat i kläm. Vi skall naturligtvis göra vad vi kan för att se till att det inte upprepas.</textBlock>
    <textBlock id="i-00f007e14afaa5cf">Men det är inte rätt som Marianne Samuelsson säger att inget tillskott har getts. Som jag nyss sade har CSN</textBlock>
    <textBlock id="i-50b374ad94097b16">fått 25 miljoner kronor extra för att kunna möta den här anstormningen.</textBlock>
  </contentBlock>
  <contentBlock page="0" id="i-23f1d3bed3209b65">
    <textBlock id="i-2550eb78d0598a26">Anf.  60  MARIANNE</textBlock>
    <textBlock id="i-3f9de4beb8954687">SAMUELSSON (mp):</textBlock>
    <textBlock id="i-e3398cfdaf650cd8">Herr talman! Uppenbarligen har det inte räckt. De exempel jag tog är mycket alarmerande utifrån individnivå. Men det finns också de som har studerat i flera år som fortfarande inte har fått sina pengar. De klarar sig tack vare att de lyckades få ett sommarjobb och har kunnat spara pengar. Men vi är faktiskt snart inne i oktober, och man har fortfarande inte klarat av anstormningen på CSN.</textBlock>
  </contentBlock>
  <contentBlock page="0" id="i-a3b64c0385f403b8">
    <textBlock id="i-9eab2a5e38f906a8">Anf.  61  INGER LUNDBERG (s):</textBlock>
    <textBlock id="i-f98596b69e28c1d2">Herr talman! Det är en mycket angelägen fråga som Marianne Samuelsson tar upp. Även om vi vet att</textBlock>
    <textBlock id="i-2da9ebb25c5ddf15">CSN:s tjänstemän gör sitt allra bästa och att det är en oerhört stark anstormning på CSN, är den praktiska verkligheten både för de vuxna som berörs och för de ungdomar som berörs oerhört allvarlig. Det är människor som normalt inte har någon ekonomisk buffert över huvud taget. Man har i flera fall haft två månadshyror att betala utan att få ut några studiemedel.</textBlock>
    <textBlock id="i-a24307b101c8477e">Jag vädjar till utbildningsministern att tillsammans med CSN diskutera hur man i framtiden skall kunna ha en så flexibel organisation att man klarar av de toppar som inträffar från tid till annan. Det är icke rimligt att ha de här väntetiderna.</textBlock>
  </contentBlock>
  <contentBlock page="0" id="i-daf5ea1d284d96e4">
    <textBlock id="i-087afd6c330d2429">Anf.  62  Utbildningsminister CARL</textBlock>
    <textBlock id="i-485534158936aedb">THAM (s):</textBlock>
    <textBlock id="i-4b7bb60a109b27e5">Herr talman! Som jag nyss sade, uppstår väntetiderna i de allra flesta fall genom att individerna antingen söker för sent eller fyller i sina blanketter felaktigt. Det är beklagligt att så sker, på grund av att man är ovan osv., men det är trots allt på det sättet.</textBlock>
    <textBlock id="i-c523ad507adab0aa">Ingen myndighet i världen, hur stor den än är, kan möta de problemen.</textBlock>
    <textBlock id="i-181f106f728aa85a">Vi skall självfallet, som Inger Lundberg säger, göra allt vad vi kan för att se till att det här fungerar.</textBlock>
    <textBlock id="i-f95817ec084f31c5">Med tanke på den enorma mängden sökande - vilket ju är glädjande - anser jag att det har fungerat bra, men det kan självfallet fungera bättre. Vi skall också följa resurssituationen och naturligtvis se till att CSN</textBlock>
    <textBlock id="i-6b342945e6e3ea9d">får de resurser som absolut krävs för att man skall kunna klara av uppgifterna.</textBlock>
    <textBlock id="i-314e350550e3ca29">Alkoholkonsumtionen</textBlock>
  </contentBlock>
  <contentBlock page="0" id="i-0bab9a107060aa6f">
    <textBlock id="i-8f7278457ba9af89">Anf.  63  TUVE SKÅNBERG (kd):</textBlock>
    <textBlock id="i-16991664eb78efc2">Herr talman! Jag har en fråga till socialministern.</textBlock>
    <textBlock id="i-f2e2b1f69f81f05e">Sverige har anslutit sig till WHO:s mål om att minska den totala alkoholkonsumtionen med 25 %</textBlock>
    <textBlock id="i-8386ba4cdd3251da">mellan åren 1980 och 2000. Nu är det tre år kvar, och jag skulle vilja veta om socialministern har en överblick över hur det har gått att minska konsumtionen och vad man i så fall gör för att nå målet.</textBlock>
  </contentBlock>
  <contentBlock page="0" id="i-0f23833bf7dda67d">
    <textBlock id="i-f59bb99bbf4eb537">Anf.  64  Socialminister MARGOT</textBlock>
    <textBlock id="i-ad52b79a1feed150">WALLSTRÖM (s):</textBlock>
    <textBlock id="i-5db28996a24b4efd">Herr talman! Det finns anledning att vara bekymrad, därför att vi kan se en ökning av konsumtionen i ungdomsgrupperna. Bland ungdomar finns det också en ny inställning till droger över huvud taget. Därför har vi intensifierat vårt arbete.</textBlock>
    <textBlock id="i-787640503b489af7">Jag har själv satt mig som ordförande i den nationella ledningsgrupp som arbetar med de här frågorna, där alla inblandade myndigheter är representerade. Vi kommer nu att sätta i gång en rad projekt, och vi har en del pengar till vårt förfogande. Vi har en branschsamarbetskommitté, som visserligen är kontroversiell men som jag tror kommer att kunna göra viktiga insatser, bl.a. för att argumentera mot svartsprit, smuggling, hembränning och annat. Vi måste särskilt se till att via skolorna komma ut med mycket bättre information och påverkan.</textBlock>
    <textBlock id="i-dd8bc52a9d30bf6a">Vi måste alltså föra den här kampen på många olika håll. Vi har också god hjälp av de nationella mål som Folkhälsoinstitutet har varit med om att ta fram.</textBlock>
    <textBlock id="i-234b1a6ddcee9344">De måste sedan omsättas i regionala och lokala handlingsplaner för att vi skall komma till rätta med alkoholmissbruket.</textBlock>
  </contentBlock>
  <contentBlock page="0" id="i-e4b7ee814cb9d01b">
    <textBlock id="i-5e30414b0953cd7f">Anf.  65  TUVE SKÅNBERG (kd):</textBlock>
    <textBlock id="i-267da7f134eb9136">Herr talman! Om jag är rätt underrättad, gav Folkhälsoinstitutet i princip upp 1995 och menade att man bara kunde behålla konsumtionsnivån och inte minska den ytterligare. Enligt de uppgifter jag har haft tillgång till har Frankrike och Italien redan nått den 25-</textBlock>
    <textBlock id="i-7f96388edd5af2ab">procentiga minskningen, medan vi här i Sverige bara har nått en 6-procentig minskning. I dag är det frågan om vi över huvud taget kan minska konsumtionen. I</textBlock>
    <textBlock id="i-c29e53d5b54e3da0">Danmark ökar den.</textBlock>
    <textBlock id="i-8c31cd9bf380dbb5">Är detta någonting som föranleder kraftfulla åtgärder för att vi skall nå en minskning med 25 %, om det nu är 6 % som vi har nått?</textBlock>
  </contentBlock>
  <contentBlock page="0" id="i-ddadb1b4cea0d3ff">
    <textBlock id="i-e3e6ed6441e5fe0c">Anf.  66  Socialminister MARGOT</textBlock>
    <textBlock id="i-1b52909ecae14b4e">WALLSTRÖM (s):</textBlock>
    <textBlock id="i-82bfc7ca0b9ae18b">Herr talman! Det är nog inte realistiskt att tro att vi når målet om en 25-procentig minskning. Jag instämmer i Folkhälsoinstitutets bedömning att vi måste göra vad vi kan. Målet måste naturligtvis vara att se till att konsumtionen ständigt minskar, men vi kan inte ha det som ledstjärna - till slut kommer man att fnysa också åt ett sådant mål.</textBlock>
    <textBlock id="i-3f7b3af6036b0812">Det handlar om vilken nivå som sänkningen sker från. Även om man brukar säga att vi har en mycket restriktiv hållning, visar det sig också att en mätning av antalet 15-åringar som berusar sig varje vecka ger till resultat att vi ligger lägst i Europa. I de länder som</textBlock>
    <textBlock id="i-8dbbd81bc3cc3b4f">Tuve Skånberg nämnde ligger man mycket högre och har mycket större problem.</textBlock>
    <textBlock id="i-3cd0de55b3f012d1">Vi måste jobba med de traditionella verktygen, som handlar om att begränsa tillgängligheten, att ha ett högt pris, osv., men vi måste också vidta åtgärder på en rad andra områden och delvis nya områden. Vi måste argumentera så att vi når fram till unga människor i fråga om riskerna med ett alkoholmissbruk.</textBlock>
    <textBlock id="i-d129474cbae2ca63">Därför får vi nog hjälpas åt, också i alla partier, för att se till att vi närmar oss och gör verklighet av målet.</textBlock>
  </contentBlock>
  <contentBlock page="0" id="i-c7fc2479ff2818f1">
    <textBlock id="i-d70d29626ad2f51e">Anf.  67  TREDJE VICE TALMANNEN:</textBlock>
    <textBlock id="i-8be21058c9e2afaf">Därmed är dagens frågestund slut. Jag tackar statsråden för deras medverkan.</textBlock>
  </contentBlock>
  <contentBlock page="0" id="i-dbaf439fdb0be2e9">
    <textBlock id="i-858384fb28c1dc49">7 §  Bordläggning</textBlock>
  </contentBlock>
  <contentBlock page="0" id="i-cb86473e8aaf76fd">
    <textBlock id="i-1f22dd510a94d8a2">Anmäldes och bordlades</textBlock>
    <textBlock id="i-9ea11de9acc3eff9">Proposition</textBlock>
    <textBlock id="i-1a1603874e9c465d">1997/98:3 Tilläggsöverenskommelse till konventionen om social trygghet mellan Sverige och Turkiet</textBlock>
  </contentBlock>
  <contentBlock page="0" id="i-fd0472afdf35535b">
    <textBlock id="i-9a82128eee1f1733">8 §  Anmälan om interpellation</textBlock>
  </contentBlock>
  <contentBlock page="0" id="i-ae84461aa3e41f9d">
    <textBlock id="i-4a1069fd7b298062">Anmäldes att följande interpellation framställts den 25 september</textBlock>
  </contentBlock>
  <contentBlock page="0" id="i-8422bd9a47bf2ec2">
    <textBlock id="i-74fd7a4ac4391875">1997/98:7 av Peter Eriksson (mp) till justitieministern</textBlock>
    <textBlock id="i-fd5cdb0c397e5f80">Demonstrationsfrihet inom EU</textBlock>
  </contentBlock>
  <contentBlock page="0" id="i-d61864c8a10a1ab6">
    <textBlock id="i-3c0525cab5648af9">Interpellationen redovisas i bilaga som fogas till riksdagens snabbprotokoll onsdagen den 1 oktober.</textBlock>
  </contentBlock>
  <contentBlock page="0" id="i-a6bcc477e0966e54">
    <textBlock id="i-ef0ccbe9129e9ea2">9 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-7e4a7bf2a996e05f">
    <textBlock id="i-9ff832e25d563b14">Anmäldes att följande frågor för skriftliga svar framställts den 23 september</textBlock>
  </contentBlock>
  <contentBlock page="0" id="i-e3fc048b07d34c25">
    <textBlock id="i-5f388a956f1e3022">1997/98:19 av Per Sundgren (v) till inrikesministern</textBlock>
    <textBlock id="i-10128ed032f8c425">Bostadsmarknaden den 24 september</textBlock>
  </contentBlock>
  <contentBlock page="0" id="i-4e28ee0c6caefeb6">
    <textBlock id="i-abd9d3fcadd36157">1997/98:20 av Bengt Silfverstrand (s) till statsrådet</textBlock>
    <textBlock id="i-d6512eb7f60dbf5c">Ylva Johansson</textBlock>
    <textBlock id="i-b3b423413bf547df">Ersättningen för deltagare i kunskapslyftet</textBlock>
    <textBlock id="i-2c280a2f6a8af487">1997/98:21 av Carina Hägg (s) till statsrådet Ylva</textBlock>
    <textBlock id="i-fa366c4cb8ef9967">Johansson</textBlock>
    <textBlock id="i-4893d85a18962826">Redovisningen av studieskulder</textBlock>
    <textBlock id="i-80427e739953a222">1997/98:22 av Ann-Kristine Johansson (s) till arbetsmarknadsministern</textBlock>
    <textBlock id="i-96d9d454cc08dbbb">Företagshälsovården</textBlock>
    <textBlock id="i-dcad3f29b492b5d2">1997/98:23 av Berit Oscarsson (s) till försvarsministern</textBlock>
    <textBlock id="i-a07baef1fc5bdb48">Underhållet av viss försvarsmateriel den 25 september</textBlock>
  </contentBlock>
  <contentBlock page="0" id="i-9e2d1829b731f663">
    <textBlock id="i-6b54ebaa0be56ee7">1997/98:24 av Erling Bager (fp) till kulturministern</textBlock>
    <textBlock id="i-3df8b187aff72d17">Göteborgs Stadsteater</textBlock>
    <textBlock id="i-d1fb0fa52cf49417">1997/98:25 av Nils Fredrik Aurelius (m) till statsministern</textBlock>
    <textBlock id="i-fe2601610d05daf4">Offentliggörande av nya förslag</textBlock>
  </contentBlock>
  <contentBlock page="0" id="i-fa172ec0e5918fff">
    <textBlock id="i-3e06d6d0e159d4f9">Frågorna redovisas i bilaga som fogas till riksdagens snabbprotokoll onsdagen den 1 oktober.</textBlock>
  </contentBlock>
  <contentBlock page="0" id="i-de5e42072eff6e6c">
    <textBlock id="i-1d27888d9c2de340">10 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-2b93069d16472035">
    <textBlock id="i-d9c1b39f5eff59b4">Anmäldes att följande skriftliga svar på frågor inkommit den 23 september</textBlock>
  </contentBlock>
  <contentBlock page="0" id="i-9f3ae4a1ad5bce91">
    <textBlock id="i-d592dccc3f3152d7">1996/97:839 av Per Lager (mp) till inrikesministern</textBlock>
    <textBlock id="i-e7737463536f4089">Demokrati och delning av kommuner den 24 september</textBlock>
  </contentBlock>
  <contentBlock page="0" id="i-1e5aa267b74c9a2c">
    <textBlock id="i-ec8b3d647e109f78">1996/97:832 av Peter Weibull Bernström (m) till arbetsmarknadsministern</textBlock>
    <textBlock id="i-8ba3ee38ec6de460">Ökad möjlighet till insyn i AMS</textBlock>
    <textBlock id="i-13d6c53bcf3437df">1996/97:823 av Lennart Beijer (v) till miljöministern</textBlock>
    <textBlock id="i-21158c9a10154c0e">Samråd om slutförvar av utbränt kärnbränsle den 24 september</textBlock>
  </contentBlock>
  <contentBlock page="0" id="i-c8afc63c3958e3e1">
    <textBlock id="i-8399e46690580834">1997/98:2 av Gun Hellsvik (m) till socialministern</textBlock>
    <textBlock id="i-ac052ac52bdc48ec">Drogmissbruk</textBlock>
    <textBlock id="i-a3567af3cdc5848a">1997/98:3 av Gun Hellsvik (m) till statsrådet Thomas</textBlock>
    <textBlock id="i-d4a914fdd8321658">Östros</textBlock>
    <textBlock id="i-9cbb106c5755909f">Drogmissbruk</textBlock>
    <textBlock id="i-f8bac582833c2f78">1997/98:4 av Gun Hellsvik (m) till justitieministern</textBlock>
    <textBlock id="i-00a682f9c8d935b7">Drogmissbruk</textBlock>
    <textBlock id="i-9d44535a1700f5e6">1997/98:5 av Widar Andersson (s) till statsrådet Ylva</textBlock>
    <textBlock id="i-4ee96797710339e6">Johansson</textBlock>
    <textBlock id="i-eb1517ad6e22fcf1">De fristående gymnasieskolorna</textBlock>
    <textBlock id="i-20d484687d6aa4fd">1997/98:6 av Eva Goës (mp) till miljöministern</textBlock>
    <textBlock id="i-7f96836257beac30">Vetorätt mot plats för slutförvar av kärnavfall</textBlock>
    <textBlock id="i-de527abae10e5de6">1997/98:7 av Göte Jonsson (m) till statsministern</textBlock>
    <textBlock id="i-60253fe75160fd4a">Bensinskatten</textBlock>
    <textBlock id="i-4d96565c065dc993">1997/98:10 av Tanja Linderborg (v) till utbildningsministern</textBlock>
    <textBlock id="i-558918b5f3e56f3d">Lärarhögskolan i Stockholm den 25 september</textBlock>
  </contentBlock>
  <contentBlock page="0" id="i-bce01866c3d645e1">
    <textBlock id="i-900950f1a31a683f">1997/98:11 av Ulla Hoffmann (v) till justitieministern</textBlock>
    <textBlock id="i-35876d5cf06eeeea">Lagstiftning mot könshandel</textBlock>
  </contentBlock>
  <contentBlock page="0" id="i-eb4317fad0bc836e">
    <textBlock id="i-cfd6542118d9b6d8">Svaren redovisas i bilaga som fogas till riksdagens snabbprotokoll onsdagen den 1 oktober.</textBlock>
  </contentBlock>
  <contentBlock page="0" id="i-06a44fbfd042dc9b">
    <textBlock id="i-138af44949494036">11 §  Kammaren åtskildes kl. 15.04.</textBlock>
  </contentBlock>
  <contentBlock page="0" id="i-e040df8ef7acc1f4">
    <textBlock id="i-b375889e57bacc80"/>
    <textBlock id="i-bd7f212dce45cbaa">Förhandlingarna leddes av talmannen från sammanträdets början till ajourneringen kl. 12.19 och av tredje vice talmannen därefter till sammanträdets slut.</textBlock>
  </contentBlock>
</protocol>
